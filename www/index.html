<!DOCTYPE html>
<html>
    <head>
        <meta charset="utf-8" />
        <meta name="format-detection" content="telephone=no" />
        <meta name="msapplication-tap-highlight" content="no" />
        <!-- WARNING: for iOS 7, remove the width=device-width and height=device-height attributes. See https://issues.apache.org/jira/browse/CB-4323 -->
        <meta id="viewport" name="viewport" content="user-scalable=1, initial-scale=1, maximum-scale=1, minimum-scale=1, width=device-width, height=device-height, target-densitydpi=device-dpi" />
        <link rel="stylesheet" type="text/css" href="css/index.css" />
        <script type="text/javascript" src="cordova.js"></script>
        <script type="text/javascript" src="js/index.js"></script>
        <script type="text/javascript" src="js/iscroll-zoom.js"></script>
		<script type="text/javascript">
		
		var myScroll = [];
		
		function loaded () {
			for (i = 0; i < 57; i++) {
				myScroll[i] = new IScroll('#wrapper' + i, {
					zoom: true,
					scrollX: true,
					scrollY: true,
					zoomMax: 20,
					mouseWheel: true,
					wheelAction: 'zoom',
					freeScroll: true
				});
			}
		}
		
		</script>
        <title>Rome App 2015</title>
    </head>
    <body id="body" onload="loaded()">
		<div id="head">
			<div class="tab selected" id="tab-overzicht" onclick="app.pageSwitch('overzicht')">
				Overzicht
			</div>
			<div class="tab" id="tab-agenda" onclick="app.pageSwitch('agenda')">
				Gebouwen
			</div>
			<div class="tab" id="tab-contact" onclick="app.pageSwitch('contact')">
				Contact
			</div>
			<div class="tab" id="tab-kaart" onclick="app.openIMG('kaart')">
				Kaart
			</div>
		</div>
		<div id="sub-head">
			Programma met tijden
		</div>
		<div class="page" id="overzicht">
			<div>
				<p>
					<b>Vrijdag 15 april</b>
					<br>5.45 - vertrek vanaf school per bus naar vliegveld Düsseldorf Vlucht 9:15 uur naar Rome (Fiumicino.)
					<br>13.20 - Aankomst Rome
					<br>16.00 - kennismaking Rome -S. Maria Maggiore; S. Prassede; S. Pudenziana; St. Pietro in Vincoli
					<br>19.00 - cena, avondprogramma. 23.00 op de kamer en stilte!
				</p>
				<p>
					<b>Zaterdag 25 april</b>
					<br>7.30 - ontbijt
					<br>8.30 - Keizerfora; Forum Romanum; Palatijn;
					<br>12.30 - lunch
					<br>14.00 - Colosseum; S. Clemente; S. Giovanni in Laterano; Scala Santa
					<br>19.00 - cena, avondprogramma. 23.00 op de kamer en stilte!
				</p>
				<p>
					<b>Zondag 26 april</b>
					<br>7.30 - ontbijt
					<br>9.00 - Museo Nazionale di Villa Giulia; Termen van Diocletainus; S. Maria delgi Angeli; S. Maria della Vittoria
					<br>12.00 - "trein"; Ostia Antica; Scavi di Ostia Antica
					<br>15.30 - verzamelen op het station Ostia Antica: "trein"; S. Paolo fuori le Mura (basilica, chiostro)
					<br>19.00 - cena, avondprogramma. 23.00 op de kamer en stilte!
				</p>
				<p>
					<b>Maandag 27 april</b>
					<br>7.30 - ontbijt
					<br>9.00 - Piazza Campo di Fiori; theater van Pompeus; Palazzo Spada; Via Giulia; Villa Farnesina / botanische tuin; St. Maria in Trastevere;
					<br>11.00 - pauze
					<br>11.30 - Tibereiland; Cloaca; S. Maria in Cosmedin; Bocca della Verità; Teatro di Marcello; Foro Boario; Piazza Mettei (schildpaddenfontijn)
					<br>13.30 - vrij / eventueel keuzeprogramma
					<br>19.00 - cena, avondprogramma. 23.00 op de kamer en stilte!
				</p>
				<p>
					<b>Dinsdag 28 april</b>
					<br>7.30 - ontbijt
					<br>8.30 - Castel Sant'Angelo; Friezenkerk; Sint Pieter (evt. beklimmen koepel)
					<br>12.30 - lunch
					<br>14.40 - Vaticaanse Musea: Pigna, Sarcofagi di Constantina e S. Elena, Laocoonte, Apollo Belvedere, Apoxyomenos, Torse del Belvedere, Augusto di Prima Porta, Gallerie, Stanze di Raffaello, Cappella Sistina, Biblioteca, Ex-Lateranense of Pinacoteca
					<br>19.00 - cena, avondprogramma. 23.00 op de kamer en stilte!
				</p>
				<p>
					<b>Woensdag 29 april</b>
					<br>6.00? - ontbijt
					<br>7.00 - vertrek naar Pompei
					<br>13.00 - lunch
					<br>20.00 - cena, avondprogramma. 23.00 op de kamer en stilte!
				</p>
				<p>
					<b>Donderdag 30 april</b>
					<br>7.30 - ontbijt
					<br>9.00 - Piazza Navona; Aca Pacis; St. Luigi dei Francesi; S.M. sopra Minerva; S. Ignazio; Gesù; Pantheon
					<br>11.30 - lunch, Piazza del Popolo; S. Maria del Popolo; Pincio;
					<br>13.00 - Villa Borghese (tweede groep 15.00)
					<br>19.00 - cena, avondprogramma. 23.00 op de kamer en stilte!
				</p>
				<p>
					<b>Vrijdag 1 mei</b>
					<br>7.45 - ontbijt, vóór het ontbijt moeten de koffers ingepakt zijn
					<br>8.30 - laatste blik op Rome
					<br>9.30 - vertrek per bus naar vliegveld
					<br>14.20 - vertrek vlucht naar Düsseldorf
					<br>16:35 - aankomst vliegveld Düsseldorf. Vervoer per bus naar Leeuwarden
				</p>
			</div>
		</div>
		<div class="page" id="agenda">
			
			<div class="activity" onclick="app.expand('0')">
				<p>Vrijdag 15 april</p>
				<p class="expand">></p>
			</div>
				<div class="child 0" onclick="app.pageSwitch('101')">
					<p><em>Basiliek van Santa Maria Maggiore</em></p>
				</div>
				<div class="child 0" onclick="app.pageSwitch('102')">
					<p><em>Santa Prassede</em></p>
				</div>
				<div class="child 0" onclick="app.pageSwitch('103')">
					<p><em>Basiliek van Santa Pudenziana</em></p>
				</div>
				<div class="child 0" onclick="app.pageSwitch('104')">
					<p><em>San Pietro in Vincoli</em></p>
				</div>
				
			<div class="activity" onclick="app.expand('1')">
				<p>Zaterdag 25 april</p>
				<p class="expand">></p>
			</div>
				<div class="child 1" onclick="app.pageSwitch('201')">
					<p><em>Fori Imperiali</em></p>
				</div>
				<div class="child 1" onclick="app.pageSwitch('202')">
					<p><em>Forum Romanum</em></p>
				</div>
				<div class="child 1" onclick="app.pageSwitch('203')">
					<p><em>Palatijn</em></p>
				</div>
				<div class="child 1" onclick="app.pageSwitch('204')">
					<p><em>Colosseum</em></p>
				</div>
				<div class="child 1" onclick="app.pageSwitch('205')">
					<p><em>San Clemente</em></p>
				</div>
				<div class="child 1" onclick="app.pageSwitch('206')">
					<p><em>San Giovanni in Laterano</em></p>
				</div>
				<div class="child 1" onclick="app.pageSwitch('207')">
					<p><em>Scala Santa</em></p>
				</div>

			<div class="activity" onclick="app.expand('2')">
				<p>Zondag 26 april</p>
				<p class="expand">></p>
			</div>
				<div class="child 2" onclick="app.pageSwitch('301')">
					<p><em>Villa Giulia</em></p>
				</div>
				<div class="child 2" onclick="app.pageSwitch('302')">
					<p><em>Thermen van Diocletianus</em></p>
				</div>
				<div class="child 2" onclick="app.pageSwitch('303')">
					<p><em>Santa Maria degli Angeli e dei Martiri</em></p>
				</div>
				<div class="child 2" onclick="app.pageSwitch('304')">
					<p><em>Santa Maria della Vittoria</em></p>
				</div>
				<div class="child 2" onclick="app.pageSwitch('305')">
					<p><em>Ostia Antica</em></p>
				</div>
				<div class="child 2" onclick="app.pageSwitch('306')">
					<p><em>San Paolo fuori le Mura</em></p>
				</div>
			
			<div class="activity" onclick="app.expand('3')">
				<p>Maandag 27 april</p>
				<p class="expand">></p>
			</div>
				<div class="child 3" onclick="app.pageSwitch('401')">
					<p><em>Piazza Campo de Fiori</em></p>
				</div>
				<div class="child 3" onclick="app.pageSwitch('402')">
					<p><em>Theater van Pompeius</em></p>
				</div>
				<div class="child 3" onclick="app.pageSwitch('403')">
					<p><em>Palazzo Spada</em></p>
				</div>
				<div class="child 3" onclick="app.pageSwitch('404')">
					<p><em>Via Giulia</em></p>
				</div>
				<div class="child 3" onclick="app.pageSwitch('405')">
					<p><em>Villa Farnesina</em></p>
				</div>
				<div class="child 3" onclick="app.pageSwitch('406')">
					<p><em>Basiliek van Santa Maria in Trastevere</em></p>
				</div>
				<div class="child 3" onclick="app.pageSwitch('407')">
					<p><em>Tibereiland</em></p>
				</div>
				<div class="child 3" onclick="app.pageSwitch('408')">
					<p><em>Cloaca Maxima</em></p>
				</div>
				<div class="child 3" onclick="app.pageSwitch('409')">
					<p><em>Santa Maria in Cosmedin</em></p>
				</div>
				<div class="child 3" onclick="app.pageSwitch('410')">
					<p><em>La Bocca della Verità</em></p>
				</div>
				<div class="child 3" onclick="app.pageSwitch('411')">
					<p><em>Theater van Marcellus</em></p>
				</div>
				<div class="child 3" onclick="app.pageSwitch('412')">
					<p><em>Forum Boarium</em></p>
				</div>
			
			<div class="activity" onclick="app.expand('4')">
				<p>Dinsdag 28 april</p>
				<p class="expand">></p>
			</div>
				<div class="child 4" onclick="app.pageSwitch('501')">
					<p><em>Castel Sant' Angelo</em></p>
				</div>
				<div class="child 4" onclick="app.pageSwitch('502')">
					<p><em>Friezenkerk</em></p>
				</div>
				<div class="child 4" onclick="app.pageSwitch('503')">
					<p><em>Sint-Pietersplein</em></p>
				</div>
				<div class="child 4" onclick="app.pageSwitch('504')">
					<p><em>Vaticaanse Musea</em></p>
				</div>
				<div class="child 4" onclick="app.pageSwitch('505')">
					<p><em>Fontana della Pigna</em></p>
				</div>
				<div class="child 4" onclick="app.pageSwitch('506')">
					<p><em>Sarcofagi di Constantina e S.Elena</em></p>
				</div>
				<div class="child 4" onclick="app.pageSwitch('507')">
					<p><em>Laocoonte</em></p>
				</div>
				<div class="child 4" onclick="app.pageSwitch('508')">
					<p><em>Apollo Belvedere</em></p>
				</div>
				<div class="child 4" onclick="app.pageSwitch('509')">
					<p><em>Apoxyomenos</em></p>
				</div>
				<div class="child 4" onclick="app.pageSwitch('510')">
					<p><em>Torso del Belvedere</em></p>
				</div>
				<div class="child 4" onclick="app.pageSwitch('511')">
					<p><em>Augusto di Prima Porta</em></p>
				</div>
				<div class="child 4" onclick="app.pageSwitch('512')">
					<p><em>Stanze di Raffaello</em></p>
				</div>
				<div class="child 4" onclick="app.pageSwitch('513')">
					<p><em>Cappella Sistina</em></p>
				</div>
				<div class="child 4" onclick="app.pageSwitch('514')">
					<p><em>Vaticaanse Bibliotheek</em></p>
				</div>
				<div class="child 4" onclick="app.pageSwitch('515')">
					<p><em>Pinacoteca</em></p>
				</div>
			
			<div class="activity" onclick="app.expand('5')">
				<p>Woensdag 29 april</p>
				<p class="expand">></p>
			</div>
				<div class="child 5" onclick="app.pageSwitch('601')">
					<p><em>Pompeï</em></p>
				</div>
			
			<div class="activity" onclick="app.expand('6')">
				<p>Donderdag 30 april</p>
				<p class="expand">></p>
			</div>
				<div class="child 6" onclick="app.pageSwitch('701')">
					<p><em>Piazza Navona</em></p>
				</div>
				<div class="child 6" onclick="app.pageSwitch('702')">
					<p><em>Ara Pacis</em></p>
				</div>
				<div class="child 6" onclick="app.pageSwitch('703')">
					<p><em>San Luigi dei Francesi</em></p>
				</div>
				<div class="child 6" onclick="app.pageSwitch('704')">
					<p><em>Santa Maria sopra Minerva</em></p>
				</div>
				<div class="child 6" onclick="app.pageSwitch('705')">
					<p><em>Sant'Ignazio</em></p>
				</div>
				<div class="child 6" onclick="app.pageSwitch('706')">
					<p><em>Chiesa del Gesù</em></p>
				</div>
				<div class="child 6" onclick="app.pageSwitch('707')">
					<p><em>Pantheon</em></p>
				</div>
				<div class="child 6" onclick="app.pageSwitch('708')">
					<p><em>Piazza del Popolo</em></p>
				</div>
				<div class="child 6" onclick="app.pageSwitch('709')">
					<p><em>Santa Maria de Popolo</em></p>
				</div>
				<div class="child 6" onclick="app.pageSwitch('710')">
					<p><em>Pincio</em></p>
				</div>
				<div class="child 6" onclick="app.pageSwitch('711')">
					<p><em>Villa Borghese</em></p>
				</div>
			
		</div>
		<div class="page" id="contact">
			<p><b>Hotel</b></p>
			<p><i>Hotel Casali</i><br>Via G. Amendola 95<br>Roma<br><a href="tel:+39-06-486824">+39-06-486824</a></p>
			
			<p><b>School</b></p>
			<p><i>Stedelijk Gymnasium PJ</i><br><a href="tel:+31588801200">+31588801200</a></p>
			
			<p><b>Reisbureau</b></p>
			<p><i>Reisbureau Labrys</i><br><a href="tel:+31243603637">+31243603637</a><br><a href="tel:+31653696982">+31653696982</a> (in geval van nood)</p>
			
			<p><b>Begeleiders</b></p>
			<p><i>Paula Bouwstra</i><br><a href="tel:+31628889637">+31628889637</a></p>
			<p><i>Inez van Egeraat</i><br><a href="tel:+31614735219">+31614735219</a></p>
			<p><i>Dennis Leegstra</i><br><a href="tel:+31621256320">+31621256320</a></p>
			<p><i>Joop Tuinstra</i><br><a href="tel:+31683387219">+31683387219</a></p>
			<p><i>Eelko Hooijmaaijers</i><br>heel hard roepen</p>
			<p><i>Aukelien van der Meulen</i><br><a href="tel:+31613220043">+31613220043</a></p>
		</div>
		<div class="page" id="imgkaart">
			<div id="wrapper0">
				<img src="img/rome-map.png" class="big-img">
			</div>
		</div>
		
		
		<div class="page" id="101">
			<p class="naam"><h2><b>Basiliek van Santa Maria Maggiore</b></h2></p>
			<img class="plaatje" src="img/object_images/101.png" onclick="app.openIMG('101')">
			<p class="info">
				De basiliek van Santa Maria Maggiore (Basilica di Santa Maria Maggiore) is een grote rooms-katholieke kerk op de heuvel Esquilijn in de Italiaanse hoofdstad Rome. Sinds 1929 is deze kerk met de rang van basilica maior in bezit van de Heilige Stoel. De basiliek is een van de zeven pelgrimskerken van Rome en een van de vier pauselijke basilieken.
				<br><br>De kerk werd in 431 door paus Sixtus III gesticht ter herinnering aan het Concilie van Efeze in hetzelfde jaar. De wijding aan Maria betekent het pauselijk goedkeuren van de besluiten van dit concilie, waar men onder andere de positie van Maria als moeder van Christus bepaald had.	
			</p>
			<p class="extrainfo">
				<b>Voorgeschiedenis van het ontstaan</b>
				<br><br>In 431 was Efeze gekozen voor een concilie over de twistvraag of Maria Theotokos (Moeder van God) was in spirituele dan wel in letterlijke betekenis, iets waarover de Assyrische Kerk van het Oosten dwars lag. Tijdens dit concilie werd de Kerk van Maria gebouwd om de Efeziërs een nieuw eigen cultuscentrum te geven. Tegelijk werd ter bevestiging in Rome door de Paus de Basiliek van Maria de Meerdere (Basilica di Santa Maria Maggiore) gebouwd, zodat beide machtscentra met elkaar waren verbonden. Na het concilie splitste een deel van de, toen in het Perzisch rijk bestaande, Syrische Kerk zich af van het in het Romeinse Rijk zetelend patriarchaat van Antiochië. Zo ontstond de Oost-Syrische of 'Nestoriaanse kerk'.
				<br><br>De cultus van de moedergodin was vanouds zeer diep geworteld in Efeze. Men poogde toen, aanvankelijk zonder succes, deze cultus te substitueren door een dienst voor de Heilige Maagd Maria. Volgens de legende zou Maria (moeder van Jezus) zelfs in Efeze zijn begraven. Het 'Huis van de maagd Maria' (Turks: Meryemana) in de buurt van Efeze is een bedevaartsoord geworden, waar zowel islamitische als christelijke gelovigen naartoe worden geleid.
				<br><br>
				<br><b>Legende over het ontstaan van de basiliek </b>
				<br><br>Rond het jaar 350 na Christus bekeerde het merendeel van het Romeinse Rijk zich tot het christendom. Het was ook sinds die tijd dat menig vrome Romein zijn rijkdommen uitgaf ter verering van de Heilige Maagd Maria en de Apostelen. Onder hen waren ook Johannes van Rome en zijn vrouw.
				<br><br>In de begindagen van augustus hadden Johannes en zijn vrouw beiden een ongewone droom. Zij hadden gedroomd dat Maria hen opdracht gaf om een kerk te stichten op een van de zeven heuvels van Rome. Maria had hen in die droom verteld dat de exacte plaats duidelijk zou worden door sneeuw.
				<br><br>Johannes besloot zijn opmerkelijke droom voor te leggen aan paus Liberius. Deze beweerde exact hetzelfde gedroomd te hebben en daarop gingen Johannes, zijn vrouw en paus Liberius op 5 augustus naar de heuvel Esquilijn, waar zij in hartje zomer sneeuw aantroffen in de vorm van een fundament van een kerk. De bouw van de kerk werd daarop direct gestart. De naam van de kerk was toen nog Basilica Liberiana.
				<br><br>In 432 na Christus herbouwde paus Sixtus III de kerk en gaf deze haar huidige naam, Santa Maria Maggiore.
				<br><br>
				<br><b>Architectuur</b> 
				<br><br>Het huidige kerkgebouw komt uit de tijd van paus Sixtus III (432 - 440) en bevat vele oude mozaïeken uit deze periode, deze zijn de oudste in hun soort. De bouwvorm van het schip volgt zo exact de conventies van de keizerlijke basilieken dat de kerk vroeger ook daadwerkelijk als een exemplaar daarvan werd aangezien. De marmeren zuilen die het schip van de kerk ondersteunen zijn ouder dan de huidige kerk en komen waarschijnlijk uit een voorganger van de huidige basiliek of een ander antiek Romeins gebouw. De 14e-eeuwse 75 meter hoge romaanse klokkentoren is de hoogste van Rome. Het enorme gouden cassetteplafond uit de 16e eeuw is naar ontwerp van Giuliano da Sangallo. Men zegt dat dit goud het eerste is dat door Columbus uit Amerika meegenomen is.
				<br><br>
				<br><b>Kerkschatten en bijzonderheden</b>
				<br><br>Het mozaïek in de apsis is in de late 13e eeuw vervaardigd door de franciscaner monnik Jacopo Torriti. Een icoon, geplaatst in de kapel van Sint-Paulus, zou de pest buiten de stad gehouden hebben. De traditie wil dat het gaat om een door Lucas de Evangelist geschilderde icoon. Dat het waarschijnlijk om een paneel uit de 1e eeuw gaat werd volgens de rooms-katholieke Kerk bevestigd door C14-datering. De kerk heeft ook een schilderij van Girolamo Siciolante da Sermoneta uit 1568: Het martelaarschap van de heilige Catharina.
				<br><br>Daarnaast zijn er ook meerdere werken, zes landschappen van Paul Bril en tien reliefs van Niccolò Pipì en Gillis van den Vliete te vinden in de Capella Sistina en bijhorende sacristie. Ook enkele figuren in het timpaan zijn van Pieter Antoon Verschaffelt.
				<br><br>Op 29 april 1964 trouwde de Nederlandse prinses Irene in de basiliek met Karel Hugo van Bourbon-Parma.
				<br><br>
				<br><b>Betlehemcrypte</b>
				<br><br>De Betlehemcrypte voor het hoofdaltaar dankt zijn naam aan een relikwie, waarvan gezegd wordt dat het de kribbe van Christus' geboorte is. Ignatius van Loyola droeg hier op 25 december 1538 zijn eerste mis als priester op. Later zou hij de Jezuïetenorde oprichten.
				<br><br>Vele beroemde katholieken liggen hier begraven, onder wie de heilige Hiëronymus, kardinaal Giacomo Colonna, Pauline Bonaparte, en de kunstenaar Gian Lorenzo Bernini. De kerk bevat ook het Pausgraf van Clemens VIII.	
			</p>
		</div>
		<div id="img101" class="page">
			<div id="wrapper1">
				<img src="img/object_images/101.png" class="big-img">
			</div>
		</div>
		
		<div class="page" id="102">
			<p class="naam"><h2><b>Santa Prassede</b></h2></p>
			<img class="plaatje" src="img/object_images/102.png" onclick="app.openIMG('102')">
			<p class="info">
				De Basilica di Santa Prassede (Basiliek van de Heilige Praxedis) is een basiliek op de Esquilijn in Oost-Rome, twee straten verwijderd van de Basiliek van Santa Maria Maggiore.
			</p>
			<p class="extrainfo">
				<b>Geschiedenis</b>
				<br><br>Paus Adrianus I gaf rond 780 de opdracht voor de bouw van de kerk in haar huidige vorm, op de resten van een vijfde-eeuws gebouw. Hier rustten de overblijfselen van de heiligen Praxedis (Italiaans: Prassede) en Pudentiana, de (vermeende) dochters van de Heilige Pudens, volgens de traditie de eerste bekeerling van Sint Paulus in Rome. De twee heilige vrouwen zouden zijn gedood omdat zij martelaren een christelijke begrafenis hadden gegeven, wat inging tegen de Romeinse wet. De basiliek werd vergroot en verfraaid in opdracht van Paus Paschalis I rond 822.
				<br><br>Paus Paschalis (817-824) stond vooraan in de Karolingische renaissance die door Karel de Grote, Keizer van het Heilige Roomse Rijk, werd gestimuleerd. Deze stroming wilde zowel theologisch als artistiek terugkeren naar de wortels van het Christendom. Paschalis zette twee ambitieuze programma's in gang: het bergen van gebeenten van martelaren uit de Romeinse catacomben en het bouwen van veel nieuwe kerken. Verscheidene door Paschalis opgegraven gebeenten zijn naar de Sante Prassede overgebracht.
				<br><br>
				<br><b>Mozaïeken</b>
				<br><br>De Titulus S. Praxedis werd in het leven geroepen door Paus Evaristus, rond het jaar 112. De mozaïeken in de kerk vormen het meest indrukwekkende element. Paschalis huurde professionele mozaïekmakers in om de apsis, de apsisboog en de triomfboog te decoreren. In het midden van de apsis is Christus afgebeeld, geflankeerd door de Heiligen Petrus en Paulus, die de Heiligen Praxedis en Pudentiana aan God voorstellen. Geheel links is Paschalis afgebeeld, met de vierkante halo van een levende, die een model van de kerk aan Christus aanbiedt. Daaronder is een inscriptie van Paschalis afgebeeld, die uitdrukt dat hij zich daarmee van een plaats in de hemel hoopte te verzekeren.
				<br><br>Op de apsisboog staan aan elke zijde twaalf mannen, die lauwerkransen vasthouden en de zielen verwelkomen in de hemel. Boven hen staan de symbolen van de vier evangelisten: Marcus (de leeuw), Matteüs (de man), Lucas (de stier) en Johannes (de adelaar). Zij omringen het op een troon gezeten Lam Gods, een symbool van Christus' uiteindelijke terugkeer naar Aarde.
				<br><br>Bijzondere mozaïeken zijn ook zichtbaar in de kapel van de Heilige Zeno, een grafkapel die Paschalis bouwde voor zijn moeder Theodra.
				<br><br>Daarnaast bevinden zich achtste-eeuwse fresco's in de kerk die het leven van de Heilige Praxedis uitbeelden. Ook kan men in de sacristie links van het altaar "de geseling van Christus" van de hand van Pieter De Kempeneer aantreffen.
				<br><br>
				<br><b>Titulus</b>
				<br><br>Enkele titulair bisschoppen van de zetel S. Praxedis waren Silvanus Antonius (318), Serraus Aquileus (of Serranus) (335), Domitius Ligus (387), Annius Longus (421), Severus Flavius(475), Ginesius (478), Sebastianus (482), Lorentius Caelius (494), Paschalis Massimi - later Paus Paschalis I - (796), Ottavius Elarius (829), Aldemar (1062), Benedictus Caius (1073), Desiderius (na 1077), Lambertus Scannabecchi - later Paus Honorius II - (1099), Desiderius (1105), Ublado Allucingoli - later Paus Lucius III - (1141), Anchero Pantaléon (1265).
				<br><br>De huidige Kardinaal-priester van de Titulus S. Praxedis is Paul Poupard.
			</p>
		</div>
		<div id="img102" class="page">
			<div id="wrapper2">
				<img src="img/object_images/102.png" class="big-img">
			</div>
		</div>
		
		<div class="page" id="103">
			<p class="naam"><h2><b>Basiliek van Santa Pudenziana</b></h2></p>
			<img class="plaatje" src="img/object_images/103.png" onclick="app.openIMG('103')">
			<p class="info">
				De Basilica di Santa Pudenziana (Basiliek van Sint Pudentiana) is een vierde-eeuwse kerk op de Esquilijn in Rome, gewijd aan de (waarschijnlijk als gevolg van een vertaalfout "verzonnen") heilige Pudentiana, zuster van de Heilige Praxedis en dochter van de Heilige Pudens.
			</p>
			<p class="extrainfo">
				De Santa Pudenziana werd gebouwd op de plaats van een tweede-eeuws huis. In de vierde eeuw werd het gebouw omgebouwd tot een kerk met drie schepen. De Romaanse klokkentoren werd toegevoegd in de dertiende eeuw, en verbouwingen in 1588 voegden de drie schepen samen tot één.
				<br><br>Het is de nationale kerk van de Filipijnen in Italië.
				<br><br>Kardinaal-priester van de Titulus S. Pudentianae is de Keulense aartsbisschop Joachim Meisner.
			</p>
		</div>
		<div id="img103" class="page">
			<div id="wrapper3">
				<img src="img/object_images/103.png" class="big-img">
			</div>
		</div>
		
		<div class="page" id="104">
			<p class="naam"><h2><b>San Pietro in Vincoli</b></h2></p>
			<img class="plaatje" src="img/object_images/104.png" onclick="app.openIMG('104')">
			<p class="info">
				San Pietro in Vincoli (Sint Petrus' Banden oftewel Sint Pieter in ketens) is een basiliek op de Esquilijn in Rome.
			</p>
			<p class="extrainfo">
				De basiliek is gebouwd op de Esquilijn, in het midden van de 5de eeuw en dankt haar bestaan aan Eudoxia, dochter van Theodosius de Jonge. Haar moeder had haar de ketens gestuurd (welke ze van de bisschop Juvenalus van Jeruzalem gekregen had) die Herodes Agrippa I had gebruikt om de apostel Petrus te ketenen. Volgens de legende was Petrus op bevel van koning Herodes in Jeruzalem aan de ketting gelegd en verscheen er een engel die hem bevrijdde. Petrus ging naar Rome waar hij gekruisigd werd. Voor de ketens (vincoli) die vanuit Jeruzalem naar Rome kwamen, stichtte de echtgenote van keizer Valentinianus in de vijfde eeuw een kerk binnen de muren van een antiek paleis.
				<br><br>In de 15de en 18de eeuw werd de San Pietro in Vincoli meerdere malen verbouwd.
				<br><br>De kerk is vooral bekend omdat deze plaats biedt aan het grafmonument voor Paus Julius II, ontworpen en deels gemaakt door Michelangelo. Het meest prominente en bekende beeld van dit grafmonument is het standbeeld van Mozes. Het beeldt Mozes uit na zijn terugkeer van de berg Sinaï met de tien gebodstafels. Dit monument zou oorspronkelijk veel groter worden, maar is door veel uitstel en vertraging in de huidige vorm in deze kerk opgesteld. De basiliek was titelkerk van Paus Julius II toen deze nog kardinaal was.
				<br><br>De basiliek heeft diverse restauraties en verbouwingen ondergaan waaronder restauraties door Paus Adrianus I, Paus Sixtus IV en Paus Julius II. Er was ook een renovatie in 1875.
				<br><br>De voordeur is van de hand van Baccio Pontelli uit 1475.
				<br><br>Het interieur heeft een schip en twee zijbeuken, met drie apsissen en antieke pilaren in Dorische stijl.
				<br><br>De kunstschilder en beeldhouwer Antonio Pollaiuolo is hier links van de ingang begraven. Ook de 15e-eeuwse Duitse humanist en kardinaal Nicolaus Cusanus is hier begraven.
			</p>
		</div>
		<div id="img104" class="page">
			<div id="wrapper4">
				<img src="img/object_images/104.png" class="big-img">
			</div>
		</div>
		
		<div class="page" id="201">
			<p class="naam"><h2><b>Keizerfora (Fori Imperiali)</b></h2></p>
			<img class="plaatje" src="img/object_images/201.png" onclick="app.openIMG('201')">
			<p class="info">
				De Keizerlijke fora zijn tussen 46 v.CHr en 113 n.Chr. gebouwd en waren het hart van het Romeinse Rijk gedurende de laatste jaren van de Repbliek en het Keizerrijk. De Keizerfora maken echter geen deel uit van het Forum Romanum, die ligt aan het zuid-oosten van de Keizerfora.
			</p>
			<p class="extrainfo">
				De keizerlijke fora of keizerfora bestaan uit een serie van monumentale fora (openbare pleinen) in Rome, gebouwd in een tijdsbestek van 150 jaar (tussen 46 v.Chr. en 113 n.Chr.). De fora waren het hart van het Romeinse Rijk gedurende de laatste jaren van de Republiek en het Keizerrijk.
				<br><br>De keizerlijke fora maken geen deel uit van het Forum Romanum, dat hét openbare plein was tijdens de Republiek. De fora werden gebouwd doordat het Forum Romanum niet meer voldeed. Door de groei van het rijk was het te klein geworden om alle staatszaken en handel af te wikkelen. Hierdoor begon er een steeds grotere vraag te ontstaan naar een grotere plaats om de openbare zaken af te handelen.
				<br><br>
				<br><b>Forum van Caesar</b>
				<br><br>Het oude centrum van de stad, het Forum Romanum, werd, in opdracht van Julius Caesar, uitgebreid met een nieuw forum, het Forum van Caesar dat direct ten noorden van het oude lag. Het had een klassieke rechthoekige vorm en was aan drie kanten met zuilengangen omgeven. Het plein werd aan de achterzijde bekroond door de Tempel van Venus Genetrix.
				<br><br>
				<br><b>Forum van Augustus</b>
				<br><br>Ongeveer vijftig jaar later breidde Augustus het complex verder uit in oostelijke richting. Het Forum van Augustus was ongeveer even groot als het Forum van Caesar en lag ongeveer haaks erop. Aan de achterkant werd het begrensd door een hoge muur, om het voor overslaande branden uit de Subura te behoeden. Op het Forum van Augustus stond de belangrijke Tempel van Mars Ultor.
				<br><br>
				<br><b>Vredestempel</b>
				<br><br>Onder keizer Vespasianus werd een tempelcomplex gebouwd, gescheiden van de fora van Caesar en Augustus door het Argiletum, de straat tussen het Forum Romanum en de Subura. Met de aanleg van het complex, Vredestempel (Templum Pacis) genaamd, werd de verovering van Jeruzalem en de overwinning in de Joodse oorlog gevierd. Hoewel het formeel gezien geen echt forum was door het ontbreken van openbare instellingen, stond het complex in latere jaren wel bekend als Forum Pacis en wordt tot de keizerlijke fora gerekend.
				<br><br>
				<br><b>Forum van Nerva</b>
				<br><br>De Vredestempel lag een stuk van het Argiletum af en de onbebouwde rechthoekige ruimte tussen de tempel en het Forum van Augustus, werd door Domitianus gebruikt om een klein forum op aan te leggen. Het nieuwe forum werd pas voltooid na de dood van Domitianus onder zijn opvolger Nerva, die het inwijdde en het zijn eigen naam gaf. Het wordt ook wel het Forum Transitorium ("Doorgangsforum") genoemd, omdat het op het Argiletum stond en de toegang vormde tot de Fora vanaf de Subura.
				<br><br>
				<br><b>Forum van Trajanus</b>
				<br><br>Het laatst gebouwde en tevens grootste en indrukwekkendste van de keizerlijke fora was het Forum van Trajanus. Trajanus opende het forum in 113 om de verovering van DaciÃ« te vieren. Met de oorlogsbuit werd het forum gefinancierd. Omdat er te weinig ruimte was om de bouw van dit grote complex mogelijk te maken, werden er aanpassingen gemaakt aan de fora van Caesar en Augustus en werd de glooiing die de Capitolijn met de Quirinaal verbond afgegraven. Op het forum stond de beroemde Basilica Ulpia, de grootste basilica uit de Romeinse wereld
			</p>
		</div>
		<div id="img201" class="page">
			<div id="wrapper5">
				<img src="img/object_images/201.png" class="big-img">
			</div>
		</div>
		
		<div class="page" id="202">
			<p class="naam"><h2><b>Forum Romanum</b></h2></p>
			<img class="plaatje" src="img/object_images/202.png" onclick="app.openIMG('202')">
			<p class="info">
				Het Forum Romanum (Latijn voor Romeins marktplein) was in de oudheid het centrum van Rome.
				<br>Het forum was in de gloriedagen van het Romeinse Rijk zowel het politieke, juridische, religieuze en commerciële centrum van de stad.
			</p>
			<p class="extrainfo">
				<b>Geologie</b>
				<br><br>Van oorsprong was het Forum Romanum een open vlakte tussen de heuvels Capitool, Palatijn, Velia en Esquilijn. Er ontsprong een natuurlijke bron en er liep een beek doorheen, de Velabrum, die uitmondde in een moerasachtig gebied bij de Tiber. De beek stroomde uit de dalen van de verderop gelegen heuvels Quirinaal, Viminaal, Oppius en Cispius, en kruiste het forum van het noorden naar het zuiden. De Velabrum werd op bij het forum verder gevoed door diverse bronnen en stroompjes, waarvan de belangrijkste op de Velia lag. De lager gelegen delen van het dal waren drassig en overstroomden regelmatig.
				<br><br>
				<br><b>Geschiedenis</b>
				<br><br><i>Archaësche tijd (10e eeuw - 8e eeuw v.Chr.)</i>
				<br>In de 10e eeuw v.Chr. vormden zich de eerste nederzettingen op de Palatijn en andere heuvels. De Vicus Iugarius werd aangelegd door het dal van het forum en de inwoners van de dorpjes hielden waarschijnlijk een eenvoudige markt op de hoger gelegen delen van de vlakte. Ze verkochten er zout en andere waren, die via de nabijgelegen Tiber konden worden aangevoerd. De kopers waren boeren uit de omgeving. Daarnaast werd het forum gebruikt als begraafplaats. Er zijn diverse graven uit deze tijd teruggevonden.
				<br><br><i>Koningstijd (8e eeuw - 6e eeuw v.Chr.)</i>
				<br>Vanaf de 8e eeuw v.Chr. verenigden de nederzettingen van de omliggende heuvels zich en ontstond de stad Rome, die in deze tijd geregeerd werd door koningen. Volgens de overlevering liet de tweede koning Numa Pompilius op het forum de Regia bouwen, dat hij als woning of hoofdkwartier gebruikte. Hij bouwde ook een van de eerste heiligdommen op het forum, de Tempel van Vesta. Bij de tempel hoorde het Huis van de Vestaalse Maagden en de Domus Publica, waar de Pontifex Maximus woonde. De vijfde koning Tarquinius Priscus zou de Velabrum hebben gekanaliseerd, zodat de waterstroom gecontroleerd door de vallei richting Tiber kon lopen en overstromingen niet meer voorkwamen. Op de drooggevallen delen van het dal kon daarna gebouwd worden. Het nieuwe kanaal werd ook gebruikt als riool en kreeg de naam Cloaca Maxima, Latijn voor Grootste riool. Volgens de Romeinse historicus Livius verdeelde Tarquinius Priscus daarna het nieuw verkregen land onder de burgers en bouwde er zelf een aantal overdekte winkelstraten. Vanaf de 6e eeuw v.Chr. werd ook de Via Sacra, de belangrijkste weg op het forum, in oost-westelijke richting aangelegd. Het forum werd het politieke centrum van de stad toen op het nieuw verkregen land het comitium en de curia werden gebouwd. Het comitium was de plaats waar volksvergaderingen werden gehouden en in de curia zetelde de senaat. Bij het commitium hoorde de rostra, een podium vanwaar de magistraten het volk konden toespreken. In de buurt van het comitium werden altaars voor Saturnus en Vulcanus opgericht.
				<br><br><i>Republikeinse tijd (509 - 54 v.Chr.)</i>
				<br>In de vroege jaren van de Romeinse Republiek verschenen een aantal monumentale bouwwerken op het forum. In 497 v.Chr. werd de Tempel van Saturnus gebouwd, in 484 v.Chr. gevolgd door de Tempel van Castor en Pollux, die bij de Bron van Juturna werd gebouwd waar de mythologische tweeling zou zijn verschenen. Tussen en tegenover de tempels van Castor en Pollux en van Saturnus verschenen de tabernae, rijen winkels waar in het begin vooral ambachtelijke bedrijfjes als slagers waren gevestigd. Vanaf de 4e eeuw v.Chr. verplaatsten deze bedrijfjes zich echter naar andere markten buiten het Forum Romanum. Hun plaats werd voornamelijk ingenomen door bankiers. De legendarische generaal en politicus Marcus Furius Camillus zou in 367 v.Chr. de eerste Tempel van Concordia hebben gebouwd, maar hiervoor is geen archeologisch bewijs gevonden.
				<br><br>Het forum werd zo het politieke, religieuze en commerciële centrum van Rome. Het werd gebruikt voor spelen en ceremonies. Een van de spectaculairste hiervan was de triomftocht, waarbij de zegevierende republikeinse generaals in een imponerende stoet over de Via Sacra naar de Tempel van Jupiter Optimus Maximus op de Capitolijn trokken. Op het forum konden de burgers hun generaal bejubelen en de langsrijdende wagens met geroofde rijkdommen bekijken. De open ruimte leende zich ook prima voor gladiatorengevechten en toneelvoorstellingen, waarvoor tijdelijke houten theaters werden gebouwd.
				<br><br>Rond 200 v.Chr. werden de eerste monumentale basilica's op het forum gebouwd. Binnen enkele decennia verschenen de Basilica Porcia (184 v.Chr.), de Basilica Aemilia (179 v.Chr.) en de Basilica Sempronia (170 v.Chr.) In deze jaren veroverden de Romeinen grote delen van de mediterrane wereld en de steeds rijker wordende Romeinen lieten kostbare bouwwerken oprichten om hun status te kunnen tonen. De tabernae verdwenen langzaam van het forum en de handel verplaatste naar de basilica's, waar ook recht werd gesproken. In 121 v.Chr. sloeg consul Lucius Opimius een grote volksopstand neer en herbouwde de Tempel van Concordia op het terrein aan de voet van de Capitolijn, met daarnaast de kleine Basilica Opimia. Quintus Fabius Maximus was zijn medeconsul van dat jaar en liet na een overwinning op de Gallische stam der Allobrogen de eerste triomfboog op het forum bouwen, de Boog van Fabius.
				<br>In de eerste helft van de laatste eeuw v.Chr. veranderde er niet veel op het forum. Het grote plein werd opnieuw geplaveid en de dictator Sulla liet op de helling van de Capitolijn het Tabularium bouwen. De Cloaca Maxima stroomde nog steeds als een open kanaal door het forum en verdeelde het in tweeÃ«n. Tijdens de onrustige laatste jaren van de republiek ontstonden regelmatig grote rellen op het forum. Politici hitsten het volk op en brachten knokploegen mee om door intimidatie een zaak in hun voordeel te kunnen beslissen.
				<br><br><i>Caesar en Augustus (54 v.Chr. - 14 n.Chr.)</i>
				<br>Tussen 58 en 50 v.Chr. was Julius Caesar proconsul van Gallië. Door de buit van zijn vele overwinningen daar werd hij een van de rijkste mannen van de stad en wilde dit in navolging van Pompeius, die een enorm groot theater had gebouwd, ook laten zien. In 54 v.Chr. was hij nog buiten de stad maar gaf opdracht om de Basilica Julia te bouwen op de plaats van de door brand verwoeste Basilica Sempronia. Caesar had grote plannen voor een herinrichting van het forum. Door de enorme groei van de stad was het Forum Romanum te klein geworden en hij bouwde daarom een nieuw forum, direct aan de noordelijke zijde. Onderdeel van deze plannen was de Curia Julia, een nieuw senaatsgebouw ter vervanging van de oude curia, die bij rellen in 52 v.Chr. was afgebrand. De nieuwe curia kreeg een andere oriëntatie om in een lijn te komen met het nieuwe forum dat er direct achter werd gebouwd. Caesar werd vermoord voordat al zijn bouwwerken klaar waren, maar zijn erfgenaam Octavianus nam deze taak op zich en voltooide de basilica, de curia en het nieuwe forum.
				<br><br>Na de moord werd Caesar op het forum gecremeerd. Octavianus liet zijn adoptiefvader vergoddelijken en bouwde in 29 v.Chr. op de crematieplaats de Tempel van Caesar. In 33 v.Chr. liet Marcus Vipsanius Agrippa de Cloaca Maxima overdekken, waardoor het forum in een grote openbare ruimte veranderde. In 14 en 9 v.Chr. gingen bij branden op het forum de net gebouwde Basilica Julia, de Basilica Aemilia en de Tempel van Castor verloren. Octavianus, die in 27 v.Chr. als Augustus de eerste Romeinse keizer was geworden, liet ze echter weer herbouwen. Aan de Basilica Aemilia liet hij de Porticus van Gaius en Lucius bouwen, een twee verdiepingen hoog winkelcomplex dat de basilica aan het oog onttrok. De Boog van Augustus gaf toegang tot het vernieuwde forum en verbond de Tempel van Caesar met de Tempel van Castor en Pollux. Aan de andere zijde van het plein, in een rechte lijn met de Tempel van Caesar, herbouwde Tiberius in 12 n.Chr. de Tempel van Concordia op grootse wijze en plaatste er veel belangrijke kunstwerken in.
				<br><br><i>Keizertijd (14 - 476 n.Chr.)</i>
				<br>Na Augustus behield het forum zijn toenmalige vorm. Er werden nog wel enkele tempels bijgebouwd, maar verder werden er voornamelijk kleinere monumenten ter ere van de keizers opgericht. Augustus, Domitianus, Vespasianus en Trajanus bouwden elk nog een nieuwe forum dicht tegen het Forum Romanum aan. Samen met het Forum van Caesar waren dit de keizerlijke fora.
				<br><br>In 16 liet Tiberius een triomfboog oprichten tussen de Tempel van Saturnus en de Basilica Julia. De boog was gebouwd ter ere van een overwinning van Germanicus, maar omdat die onder auspiciën van Tiberius was behaald, kreeg de boog de naam van de keizer. Tiberius bouwde ook een tempel voor de vergoddelijkte Augustus, die op een nog onbekende plaats achter de Basilica Julia moet hebben gestaan. Tussen de Tempel van Concordia en de Tempel van Saturnus bouwde Titus in 80 de Tempel van Vespasianus voor zijn overleden vader, maar hij stierf zelf voordat dit heiligdom klaar was. Zijn broer Domitianus voltooide de tempel en wijdde het daarna ook aan Titus. Achter de Tempel van Castor bouwde Domitianus een enorm groot atrium voor zijn paleis op de Palatijn. Men kon hier vanaf het forum via een groot trappenhuis de top van de heuvel bereiken, al is niet duidelijk of het gebouw ooit is voltooid. De imponerende restanten zijn nog duidelijk zichtbaar. Ter ere van een overwinning van de keizer op de Germaanse stam der Chatten werd het grote Ruiterstandbeeld van Domitianus op het forum opgericht. Nadat Domitianus werd vermoord sprak de senaat echter de damnatio memoriae uit over zijn nagedachtenis en werd het beeld weer afgebroken. De Porticus van de twaalf goden, waarvan de weer opgerichte zuilen direct naast de Tempel van Vespasianus staan, wordt toegeschreven aan Hadrianus, die tussen 117 en 138 regeerde. Dit bouwwerk diende onder meer om deze hoek van het forum op fraaie wijze af te sluiten. Antoninus Pius bouwde in 150 de laatste tempel aan het forum, ter ere van zijn overleden vrouw Faustina. Na zijn eigen dood werd de tempel ook aan Antoninus zelf gewijd. De Boog van Septimius Severus was in 204 het laatste grote bouwwerk dat aan het forum werd toegevoegd. Ter ere van deze keizer werd er ook een groot ruiterstandbeeld opgericht.
				<br><br>Na de regering van de Severische keizers brak de Romeinse crisis van de 3e eeuw uit, die grote invloed had op de verdere geschiedenis van het rijk en de stad. Gedurende vijftig jaar werd er vrijwel niets meer gebouwd. Pas nadat Diocletianus rond 284 de orde had hersteld, kwamen er weer nieuwe bouwactiviteiten. Dit was ook nodig, want in 283 woedde een grote brand op het Forum die veel gebouwen beschadigde en de Basilica Julia en Curia Julia verwoestte. Diocletianus liet beide gebouwen in hun oude luister herbouwen. Hij bouwde een nieuwe rostra tegenover de Tempel van Caesar en liet op de oude rostra bij de curia vijf erezuilen oprichten. Langs de zuidelijke rand van het plein werden vervolgens nog zeven zuilen gebouwd. In de late oudheid werd op het forum nog regelmatig een eremonument toegevoegd, maar niet meer grote schaal. De antieke bouwwerken werden als symbool van de grootsheid van het rijk met respect behandeld en regelmatig onderhouden en gerepareerd. In de jaren 360 vond er nog een opmerkelijke restauratie op het forum plaats; de stadsprefect Vettius Agorius Praetextatus ging in tegen de tijdgeest van het opkomende christendom en was nog een vereerder van de oude Romeinse godsdienst. Na een grote brand liet hij de Porticus van de twaalf goden nog eenmaal herbouwen. Aan het begin van de vijfde eeuw woedde er weer een grote brand op het forum, mogelijk tijdens de inval van de Gothen onder Alarik I in 410. De Basilica Aemilia werd hierbij verwoest, maar werd in de jaren daarna nog gedeeltelijk herbouwd.
				<br><br><i>Middeleeuwen en renaissance</i>
				<br>Na de val van het West-Romeinse Rijk veranderde er de eerste eeuwen niet veel op het forum, dat nog steeds door de inwoners van Rome werd gebruikt. In de tweede helft van de 6e eeuw werd de kerk van S. Maria Antiqua op het terrein naast de Tempel van Castor gebouwd. In 608 werd op het plein van het forum het laatste nieuwe monument ingewijd, de Zuil van Phocas, hoewel deze zuil waarschijnlijk al enkele eeuwen eerder door Diocletianus was opgericht.
				<br><br>Gedurende de middeleeuwen had de sterk uitgedunde bevolking van Rome niet meer de middelen om de antieke gebouwen op het forum te onderhouden en de meeste bouwwerken vervielen tot ruïnes. De Tempel van Antoninus Pius en de Curia Julia werden omgebouwd tot een kerk en bleven zo van dit lot bespaard. De Boog van Septimius Severus diende als voorportaal van een andere kerk en bleef daardoor ook behouden. Een aantal aardbevingen, met name die van 847, brachten grote schade toe aan de verlaten gebouwen en het kostbare marmer en ijzer werd uit de ruïnes verwijderd om in nieuwe gebouwen hergebruikt te kunnen worden. Vooral in de renaissance was dit een normale zaak en in dit tijdperk verdwenen de meeste antieke gebouwen. Hooguit hun fundering of een paar losstaande zuilen bleven bewaard. Gedurende de eeuwen vormde zich een grote laag puin en aarde over de restanten, die daarna vrijwel geheel onder de grond verdwenen. Het forum veranderde langzaam in een weiland waarop boeren hun koeien tussen de laatste antieke resten lieten grazen. Het kreeg destijds de bijnaam Campo Vaccino, het koeienveld.
				<br><br><i>Moderne tijd, opgravingen</i>
				<br>Al tijdens de renaissance kreeg men weer interesse in het oude Rome en de antieke gebouwen van het forum, maar dit uitte zich voornamelijk in ongeregeld schatgraven op diverse plaatsen verspreid over het terrein. Vanaf 1800 ging men structureler te werk. De Boog van Septimius Severus was voor bijna de helft begraven en werd in 1803 weer helemaal blootgelegd. De Fransen waren destijds aan de macht en hadden bijzondere interesse in de oudheden. Franse onderzoekers brachten in de eerste helft van de 19e eeuw de restanten van de tempels van Castor en Pollux, Concordia, Saturnus en Vespasianus weer bovengronds. Na 1870 volgde een algehele opgraving van het forum tot aan het grondniveau van de 4e en 5e eeuw. Vanaf 1898 ging de Italiaanse archeoloog Giacomo Boni nog een stap verder en groef de bodem af tot het grondniveau uit de tijd van Augustus. Hierbij werden veel belangrijke vondsten gedaan en het forum in zijn huidige staat dankt zijn uiterlijk aan deze opgravingen. Op specifieke plaatsen deed men later opgravingen die nog dieper gingen. Hierbij werden onder andere de restanten van het oude comitium aangetroffen en een begraafplaats uit de archaïsche tijd.
				<br><br>Tegenwoordig vormen de restanten van het Forum Romanum een archeologisch park dat tegen betaling toegankelijk is. Het forum is een van de grootste toeristische attracties van de stad.
				<br><br>
				<br><b>Bouwwerken op de Velia</b>
				<br><br>Het terrein van het Forum Romanum omvat in principe alleen het grote plein met de gebouwen daar direct om heen. Het gebied direct achter de Regia en de Tempel van Vesta hoorde niet bij het forum. Hier loopt het terrein langzaam omhoog op de helling van de Velia. Op deze heuvel stond waarschijnlijk al in de ijzertijd een kleine nederzetting. Later vestigden de rijke inwoners van Rome zich daar in luxe villa's, maar tijdens de Grote brand van Rome in 64 werd de wijk verwoest. Nero liet het terrein herbouwen met onder meer een grote colonnade. Hij bouwde er ook een atrium voor zijn Domus Aurea, waarin hij een 35 meter hoog standbeeld van zichzelf plaatste. Vespasianus bouwde er vervolgens de Horrea Vespasiani, een groot marktcomplex. Zijn zoon Domitianus richtte over de Via Sacra de Boog van Titus op, bovenop de top van de heuvel. De boog vormde zo de toegang tot het forum vanuit het dal van het Colosseum. Hadrianus liet in de 2e eeuw de grote Tempel van Venus en Roma bouwen, waarvoor de Colossus van Nero verplaatst werd naar het plein voor het Colosseum. Aan het begin van de 4e eeuw liet Maxentius aan de Via Sacra de Tempel van Romulus bouwen ter ere van zijn overleden zoon, mogelijk op de plaats van een tempel ter ere van Jupiter Stator. Maxentius startte ook met de bouw van de Basilica Nova, die echter werd voltooid door zijn grote rivaal Constantijn de Grote.
				<br><br>De monumenten op de Velia horen tegenwoordig ook bij het archeologische park van het Forum Romanum.
			</p>
		</div>
		<div id="img202" class="page">
			<div id="wrapper6">
				<img src="img/object_images/202.png" class="big-img">
			</div>
		</div>
		
		<div class="page" id="203">
			<p class="naam"><h2><b>Palatijn</b></h2></p>
			<img class="plaatje" src="img/object_images/203.png" style="width:90%; height:auto;" onclick="app.openIMG('203')">
			<p class="info">
				De Palatijn (Latijn: Palatium, Italiaans: Palatino) is een van de zeven heuvels van Rome. Hij geldt als de heuvel die het eerst werd bewoond, en was sinds de keizertijd de heuvel waar de keizers hun paleis hadden. De naam is misschien afgeleid van de herdersgod Pales, maar deze etymologie is omstreden.
			</p>
			<p class="extrainfo">
				<b>Ligging</b>
				<br><br>De Palatijn ligt tussen de Circus Maximus aan de zuidkant en het Forum Romanum aan de noordkant. De westkant, die in de oudheid ook wel Germalus werd genoemd, ligt enkele honderden meters vanaf de Tiber. De heuvel ligt ca. 43 m. boven de Tiber en heeft een omtrek van ongeveer 2 km. De hoofdtoegang was in de oudheid een steile weg vanaf het Forum Romanum die bekendstaat als de Clivus Palatinus (wat geen naam uit de oudheid is). De Palatijn is tegenwoordig een archeologisch park met ingangen vanaf het Forum Romanum en de Via di S. Gregorio (nabij het Colosseum). Voor zijn watervoorziening was de Palatijn aangesloten op de Aqua Claudia. Aan de Via di S. Gregorio zijn nog enkele bogen van dit aquaduct te zien.
				<br><br>
				<br><b>Vroege geschiedenis</b>
				<br><br>Volgens de legende is Rome op 21 april 753 v.Chr. op de Palatijn gesticht door Romulus. Uit archeologisch onderzoek blijkt dat er daadwerkelijk al bewoning was op de Germalus (de westelijke top van de Palatijn). Hier werd ook tot in de keizertijd de locatie aangewezen van de Hut van Romulus. Ook de Lupercal, de grot waar Romulus en Remus door de wolvin zouden zijn gevoed, bevond zich aan de voet van de Palatijn. Over de bebouwing uit de Koningstijd en de Republiek is maar weinig bekend. Op de westkant van de heuvel werden tempels gebouwd voor Victoria (ingewijd in 294 v.Chr.) en voor Cybele (ingewijd in 204 v.Chr.), en aan het begin van de 3de eeuw v.Chr. werd een tempel voor Jupiter Stator gebouwd bij de toegangsweg naar de Palatijn.
				<br><br>Aan het eind van de Republiek werd de Palatijn een woonwijk voor de rijke burgers. Onder meer Tiberius Gracchus, Crassus en Cicero woonden hier. De zogenaamde Villa van Livia, die later door keizer Augustus in zijn residentie werd opgenomen, en het Huis van de Griffioenen, dat is gevonden onder het Lararium van de Domus Flavia, behoren tot de schaarse overblijfselen uit deze tijd.
				<br><br>
				<br><b>De Palatijn als paleisheuvel</b>
				<br><br>In 44 v.Chr. besloot Octavianus, de latere keizer Augustus, zich op de Palatijn te vestigen. Ook stichtte hij de Tempel van Apollo, die in 28 v.Chr. werd ingewijd. Sindsdien is de Palatijn de paleisheuvel. Het huis van Augustus was nog vrij bescheiden. Het telde twee verdiepingen en werd in 1961 teruggevonden onder het paleis van Domitianus. Na restauraties werden in 2008 vier met fresco's versierde vertrekken, waaronder Augustus' studeerkamer, opengesteld voor het publiek. Augustus' opvolger Tiberius bouwde het eerste echte paleis. Vervolgens breidde Caligula dit uit tot de rand boven het Forum Romanum. Van een uit twee verdiepingen bestaande uitbreiding uit de tijd van Nero liggen resten aan de noordwestkant van de Palatijn onder de Farnesische tuinen. De eveneens door hem aangelegde Domus Transitoria ('Doorgangshuis'), dat een verbinding vormde tussen de Palatijn en keizerlijke parken op de Esquilijn, werd bij de grote brand van Rome in 64 verwoest, waarna Nero de Domus Aurea (Gouden Huis) liet bouwen.
				<br><br>Het grootste paleis op de Palatijn, waarvan de resten nu nog de heuvel domineren, werd onder keizer Domitianus aangelegd door de architect Rabirius. Het was klaar in 92. Het stond in de oudheid bekend als Domus Augustana, maar de twee delen waaruit het bestaat zijn door archeologen later aangeduid als Domus Flavia (het representatieve gedeelte) en Domus Augustana (de residentie). Aan de voorkant, waar men kwam vanaf het Forum Romanum, bestond de Domus Flavia uit drie delen. In het midden lag de Aula Regia, de audiëntiezaal. Links daarvan lag het Lararium, de keizerlijke privékapel, en rechts het Auditorium, een gebouw in de vorm van een drieschepige basilica dat diende voor overleg met de keizerlijke adviseurs. Achter deze gebouwen lag een door zuilen omgeven binnenhof, die 'Sicilië' werd genoemd. Het had een vijver waarin zich een achthoekig eiland bevond (nu nog te zien). Daar weer achter bevond zich een eetzaal, die bekendstond als de Cenatio Iovis (Eetkamer van Jupiter), en ten slotte een bibliotheek, die bestond uit een Grieks en een Latijns gedeelte.
				<br><br>De Domus Augustana, het privépaleis, is minder goed bekend. Het had meerdere verdiepingen en nog altijd is de lager gelegen binnenhof goed te zien, waar zich een vijver bevond met fonteinen. Naast de Domus Augustana, aan de oostkant, ligt de zogenaamde Hippodroom van Domitianus, een ruimte in de vorm van een stadion van 160 x 50 m. Dit was zeker geen paardenrenbaan, zoals de naam doet vermoeden. Waarvoor dit complex werd gebruikt is nog steeds niet zeker. Mogelijk was het ook een siertuin in de vorm van een stadion, waarvoor de Romeinen ook de naam hippodromus gebruikten. Een grote halfronde exedra aan een van de lange kanten is in de tijd van keizer Hadrianus toegevoegd.
				<br><br>Aan de achterkant van de Domus Augustana is er een licht gebogen exedra in de heuvel aan de kant van de Circus Maximus. Dit is waarschijnlijk een ornamentele façade die is aangelegd in de tijd van Trajanus toen hij de hoogste zitplaatsen van de Circus Maximus liet bouwen.
				<br><br>De laatste grote uitbreiding van het paleis stamt van Septimius Severus (193-211). Hij maakte een groot badhuis. Daarvoor vergrootte hij de heuvel met een kunstmatig plateau aan de zuidkant dat door enorme bakstenen arcaden wordt ondersteund. Ter afsluiting van deze bouwactiviteiten bouwde hij aan de zuidelijke voet van de heuvel het Septizonium.
				<br><br>Keizer Heliogabalus liet op de noordoosthoek van de Palatijn een enorme tempel bouwen ter ere van de door hem aanbeden god Elagabal. De Tempel van Elagabal werd gebouwd op een tempelterras dat al stamde uit de tijd van Domitianus en werd ingewijd in 221. De tempel werd al in de oudheid door vuur verwoest en er is nu bijna niets meer van over.
				<br><br>
				<br><b>De Palatijn na de Romeinse tijd</b>
				<br><br>De keizers bleven de Palatijn als residentie gebruiken, al gingen in de late keizertijd andere regeringscentra met Rome concurreren. Ook gebruikten de pausen in de vroege middeleeuwen de Palatijn als woonplaats naast het Lateraanse paleis. Nog in de tijd van Karel de Grote was de antieke pracht behouden. In de 9de eeuw echter liepen de gebouwen forse schade op door aardbevingen. Daarna werden de antieke resten gebruikt om er kerken en kloosters in en op te bouwen. In de middeleeuwen gebruikte de adellijke familie Frangipani de heuvel als onderdeel van een vesting. In 1564 liet Alexander Farnese de jongere de Farnesische Tuinen (Ital. Orti Farnesiani) aanleggen, die nog te bezoeken zijn op het noordwestelijke deel van de Palatijn. Dit park, aangelegd naar een ontwerp van Vignola, had een monumentale toegang aan de kant van het Forum Romanum (nu ten dele overgebracht naar de ingang aan de Via di S. Gregorio) en bestond verder uit perken met exotische bomen en planten, paviljoenen en volières. In de 17e eeuw werden er fonteinen toegevoegd.
			</p>
		</div>
		<div id="img203" class="page">
			<div id="wrapper7">
				<img src="img/object_images/203.png" class="big-img">
			</div>
		</div>
		
		<div class="page" id="204">
			<p class="naam"><h2><b>Colosseum</b></h2></p>
			<img class="plaatje" src="img/object_images/204.png" onclick="app.openIMG('204')">
			<p class="info">
				Het Flavisch Amfitheater (Latijn: Amphitheatrum Flavium), beter bekend als het Colosseum, gebouwd in de 1e eeuw na Chr. te Rome, was het grootste amfitheater in het Romeinse Rijk.
			</p>
			<p class="extrainfo">
				<b>Bouw</b>
				<br><br>Het Colosseum werd gebouwd door de zogenaamde Flavische keizers. De bouw werd begonnen onder de heerschappij van Vespasianus in 72 en gefinancierd uit de krijgsbuit van de plundering van Jeruzalem in 70. Na de voltooiing in 80 werd het ingewijd door Titus. De spelen bij de opening duurden 100 dagen. De dichter Martialis wijdde er een bundeltje van 33 epigrammen aan. Titus' opvolger Domitianus voegde nog een verdieping toe, benevens een aantal gangen en vertrekken onder de arena, die nu zichtbaar zijn.
				<br><br>Het werd gebouwd op de plaats waar het stagnum, een kunstmatig meer, lag van Nero's Domus Aurea. De Flavische keizers probeerden de herinnering aan de gehate Nero uit te wissen en de gunst van het volk terug te winnen. De bouw van het Colosseum juist op de plek van het meertje, dat men had weten droog te leggen, paste in dat streven. Bovendien spaarde de keuze voor deze locatie veel grondverzet, aangezien het immense bouwwerk enorme fundamenten vereiste. Het meer besloeg vijf voetbalvelden en werd drooggelegd aan de hand van kanalen die naar de rivier de Tiber liepen (net onder Rome).
				<br><br>Vespasianus' amfitheater was het beroemdste in de Romeinse wereld. Het werd bekend als Amphitheatrum Flavium - afgeleid van Flavius, de familienaam van Vespasianus, Titus en Domitianus. Tegenwoordig is het theater beter bekend als Colosseum. Waarschijnlijk ontleende het zijn huidige naam aan het ruim 35 meter hoge beeld, de Colossus van Nero, dat naast het amfitheater stond en niet op de afmetingen van het gebouw, wat men ook vaak beweert.
				<br><br>
				<br><b>Afmeting en vorm</b>
				<br><br>Het elliptische grondvlak meet (over de assen gemeten) 188 bij 156 meter, heeft een omtrek van 527 m. De hoogte van de gevel is 48,50 meter. De buitenmuur heeft drie rijen van 80 bogen, die telkens gescheiden worden door halfzuilen, beneden met Dorische, in het midden met Ionische en boven met Korinthische kapitelen. Ook de bovenverdieping (die merendeels gesloten is) heeft Korinthische pilasters. Er waren 76 ingangen die genummerd waren met Romeinse cijfers (boven de ingangen XXIII-LIV zijn de nummers nog zichtbaar).
				<br><br>Het Colosseum is gebouwd uit beton, tuf- en baksteen, maar voor de façade en zuilen is gebruikgemaakt van grote hoeveelheden travertijn, dat via een speciaal aangelegde weg werd aangevoerd uit de heuvels bij Tivoli. IJzer werd gebruikt om de stenen aan elkaar te bevestigen. Een groot aantal zitplaatsen, muurbekledingen en ornamenten was van marmer. De 1e rij bogen is voornamelijk opgebouwd uit kalksteen. Voor de 2e en 3e rij bogen zijn rode bakstenen (ook wel terracotta) en beton (ook wel opus signinum) gebruikt. Dit was lichter en hierdoor was de kans op instorten kleiner. Het voordeel van het gebruik van bogen is dat de kracht naar de pilaren wordt gedrukt. En doordat de boog open is, hoeft er minder steen te worden gebruikt, wat weer scheelt in gewicht. Een ander voordeel van de bogen is dat ze allemaal hetzelfde zijn. Hierdoor kon gebruikgemaakt worden van ongeschoolde arbeiders.
				<br><br>De cavea bood plaats aan meer dan 50.000 toeschouwers. Deze was ingedeeld in vier galerijen. Voor de keizer was er een aparte loge aan een van de lange kanten van de arena met een eigen ingang. Aan de overzijde was de loge voor de keizerin, de Vestaalse maagden en de magistraten. De senatoren hadden marmeren zitplaatsen direct aan de arena. Andere mannen zaten naargelang hun sociale positie dicht bij de arena of er verder vandaan. Op de vierde galerij zaten de vrouwen van senatoren en ridders. De arena, die door een muur van 4 meter hoog van het toeschouwersgedeelte gescheiden was, meet 76 bij 44 meter, en was gevuld met geel zand. Aan de uiteinden van de lengteas waren twee artiesteningangen.
				<br><br>Het Colosseum kon worden afgedekt met een canvas zonnescherm: het Velarium. Dit scherm werd opgetrokken met kabels die aangetrokken werden van buiten het Colosseum over 240 masten. Deze masten staken via gaten in de kroonlijst in een uitstekende stenen bak. Voor het optrekken van het velarium was een regiment matrozen in Rome aanwezig. Naar schatting waren er wel duizend man nodig om het scherm op te trekken. Op het plein buiten het Colosseum staan nog enkele stenen met gaten waaraan de kabels bevestigd werden, hoewel ook gedacht wordt dat deze stenen dienden voor dranghekken.
				<br><br>Naderhand is er nog een hypogeum bijgebouwd: het ondergrondse labyrint. Hier waren 60 valluiken en 30 liften. Door de luiken en liften konden bijvoorbeeld tijgers naar de arena geleid worden.
				<br><br>In de nabijheid van het Colosseum waren vier gladiatorenscholen. Voor de bestiarii was er de Ludus Matutinus, zo genoemd omdat de wilde-dierengevechten in de ochtend plaatsvonden, en voor de 'echte' gladiatoren waren er de Ludus Gallicus, de Ludus Dacicus en de Ludus Magnus. De laatste lag het dichtst bij het Colosseum en was er door een ondergrondse gang mee verbonden. Een deel ervan is door opgravingen ten oosten van het Colosseum blootgelegd.
				<br><br>
				<br><b>Voorstellingen</b>
				<br><br>Het Colosseum was geheel bedoeld voor de spelen die werden georganiseerd en gefinancierd door de heersende keizer. Bij de opening organiseerde Titus spelen die 100 dagen duurden. Volgens de overlevering waren er naast vele gladiatorengevechten de meest verbazingwekkende schouwspelen te zien. Zo was er een gevecht tussen kraanvogels en een gevecht tussen vier olifanten. Negenduizend tamme en wilde dieren werden afgeslacht. Ook vrouwen traden op als wilde-dierenvechters.
				<br><br>Bij normale spelen in het Colosseum werden 's morgens wilde-dierengevechten gehouden waarbij bestiarii (wilde-dierenvechters) vochten met allerlei wilde dieren in venationes (jachtpartijen). De arena werd op passende wijze ingericht met rotspartijen, struiken, e.d. Tussen de middag was er voor geïnteresseerden een pauzeprogramma waarin veroordeelde gevangenen voor de wilde dieren werden gegooid. In de latere Oudheid werden vooral veel christenen tot de wilde dieren veroordeeld (damnatio ad bestias). Het middagprogramma met de gladiatorenshows (munera) vormde het hoogtepunt.
				<br><br>Kort na de opening werden volgens de overlevering ook naumachiae (zeeslagen) gehouden. Nadat men de arena met miljoenen liters water had laten vollopen, werden beroemde zeeslagen uit de geschiedenis geënsceneerd. Hoe dit precies in zijn werk ging is niet duidelijk, omdat de arena van het Colosseum eigenlijk te klein is voor oorlogsschepen. Men stopte hier in ieder geval mee na de verbouwing door Domitianus, toen twee verdiepingen onder de arena werden aangelegd. Andere bronnen melden dat de zeeslagen waarschijnlijk een vergissing zijn van de historicus Dio Cassius. Hij schreef in de 4e eeuw hoe 150 jaar eerder zeeslagen werden nagespeeld in een onder water gelopen arena. De zeeslagen vonden vermoedelijk plaats in Naumachie van Augustus, een met water gevulde arena aan de overkant in Trastevere.
				<br><br>Met de opkomst van het Christendom ontstond er steeds meer verzet tegen de spelen. Een enkele keizer, zoals Marcus Aurelius, was al tegen de gladiatorengevechten, maar hij kon ze door de grote populariteit onder het gewone volk niet zonder meer afschaffen. De gladiatorengevechten werden afgeschaft nadat het Christendom tot staatsgodsdienst werd verheven. De christelijke keizer Honorius verbood de spelen in 404, nadat een monnik die bij een strijd tussen gladiatoren tussenbeide wilde komen, door het publiek werd gelyncht. Het Colosseum bleef hierna nog wel in gebruik voor andere voorstellingen, voornamelijk venationes, waarbij gejaagd werd op wilde dieren. De laatst bekende voorstelling werd gehouden in 523.
				<br><br>Historici schatten dat in de loop der eeuwen tussen de 300.000 en 500.000 mensen in het Colosseum zijn gestorven.
				<br><br>
				<br><b>Verdere geschiedenis</b>
				<br><br>Het Colosseum heeft te lijden gehad onder verschillende natuurrampen. Een blikseminslag in 217 beschadigde het Colosseum dusdanig dat er gedurende vijf jaar geen spelen georganiseerd konden worden. Diverse aardbevingen brachten grote schade toe aan het gebouw, maar zolang het gebouw in gebruik was werd dit telkens gerepareerd door de Romeinen en later door de Ostrogoten. Tijdens de middeleeuwen volgden twee grote aardbevingen in 847 en 1349, die het Colosseum verder verwoestten. In de 12e eeuw werd de ruïne van het amfitheater omgebouwd tot fort van de familie Frangipani. De belangrijke Romeinse families, waar vaak ook de paus uit voortkwam, beschouwden het Colosseum als een groeve waar eenvoudig bouwmateriaal gehaald kon worden voor hun nieuw te bouwen kerken en paleizen. Zo werd al het marmer verwijderd en hergebruikt in nieuwe gebouwen of simpelweg verbrand om kalk te verkrijgen. Ook het ijzer waarmee de blokken steen en marmer werden vastgezet was gewild. Aan deze plundering kwam pas een einde in 1749 toen Paus Benedictus XIV de historische waarde van het Colosseum inzag en het verdere gebruik als steengroeve verbood. Hij wijdde het Colosseum als kerk ter nagedachtenis aan de lijdensweg van Christus en bouwde binnenin een kruisweg. De grond van het amfitheater werd als heilig beschouwd vanwege het bloed van de christelijke martelaren dat hier vergoten werd. Dit ondanks het feit dat de meeste Christenen waarschijnlijk gedood werden in het Circus Maximus. Latere pausen lieten het Colosseum nog verder restaureren en archeologisch onderzoeken.
				<br><br>Hoewel het Colosseum niet meer de oorspronkelijke afmetingen heeft, is het nog steeds een imposant geheel en trekt het dagelijks duizenden toeristen. In de moderne tijd is een gedeelte van de houten arenavloer weer aangebracht.
			</p>
		</div>
		<div id="img204" class="page">
			<div id="wrapper8">
				<img src="img/object_images/204.png" class="big-img">
			</div>
		</div>
		
		<div class="page" id="205">
			<p class="naam"><h2><b>San Clemente</b></h2></p>
			<img class="plaatje" src="img/object_images/205.png" onclick="app.openIMG('205')">
			<p class="info">
				De basiliek San Clemente in Rome is een gebouwencomplex rond een twaalfde eeuwse rooms-katholieke kerk gewijd aan Paus Clemens I. Het geheel kan worden gezien als een archeologische bron voor de Romeinse architectuur en de politieke en religieuze geschiedenis van het vroege christendom tot en met de Middeleeuwen. De basiliek is gelegen aan het Piazza San Clemente, ter linkerzijde van de Via San Giovanni in Laterano.
			</p>
			<p class="extrainfo">
				<b>Geschiedenis</b>
				<br><br>De San Clemente is een van de oudste christelijke kerken van Rome, maar onder het straatniveau gaan resten van nog veel oudere gebouwen schuil. Ongeveer twintig meter diep zijn delen van huizen gevonden die uit de laatste eeuw van de Romeinse Republiek (± 500 - 27 v.Chr.) stammen en door de grote brand ten tijde van Keizer Nero moeten zijn verwoest. Bij de wederopbouw van Rome zijn deze huizen als fundering gebruikt voor de nieuwe huizen.
				<br><br><i>Schuilkerk</i>
				<br>Zeven meter minder diep is een deel van een groot woonhuis gevonden. Er wordt aangenomen dat dit huis in de eerste eeuw, geruime tijd voor Constantijn de Grote die in 313 n.Chr. de vrijheid van godsdienst invoerde, als schuilkerk dienst deed. Het huis was in het bezit van de Romeinse consul en martelaar Titus Flavius Clemens, die zich als een van de eerste hooggeplaatste Romeinen tot het toen nog verboden christendom bekeerde.
				<br><br><i>Mithrastempel</i>
				<br>Op de binnenplaats van het aangrenzende huizenblok zijn de resten van een Mithras-heiligdom gevonden waar de Perzische zonnegod werd geëerd. Deze tempel werd gebruikt voor initiatie-rituelen en deed dienst van de tweede tot en met de derde eeuw na Christus. Daarna waren de meeste Romeinen tot het christendom bekeerd en raakte de tempel in onbruik.
				<br><br><i>Eerste basiliek</i>
				<br>In de vierde eeuw na Christus, toen het christendom inmiddels tot staatsgodsdienst van het Romeinse Rijk was uitgeroepen, is er bovenop de schuilkerk van Clemens en de tempel in het belendende pand een basiliek gebouwd. De nieuwe kerk werd gewijd aan de Heilige Clemens, de derde opvolger van Petrus als paus die een tijdgenoot van Titus Flavius Clemens was geweest.
				<br><br>In de daaropvolgende eeuwen trok de San Clemente veel kunstschilders en beeldhouwers aan. Tot op de dag van vandaag staat de basiliek bekend als een van de meest rijk versierde kerken in Rome.
				<br><br>De ontwikkeling van huis, tot schuilkerk en later tot een imposante basiliek staat symbool voor de opkomst van de Rooms-katholieke Kerk en de geleidelijke toename van haar invloed en macht.
				<br><br><i>Tweede basiliek</i>
				<br>In 1084 werd de kerk door de Noormannen verwoest. Paus Paschalis II (pontificaat 1099-1118) liet een nieuwe kerk bouwen, die nu de 'bovenkerk' wordt genoemd. Van de oude kerk kon de kooromheining, die uit de zesde eeuw stamde, worden gered. Om de bovenkerk van voldoende fundament te voorzien werden de zuilenrijen van de oude kerk, nu de 'onderkerk' genoemd, vol gemetseld en de ruimtes grotendeels volgestort. Sinds 1862 zijn na uitvoerige opgravingswerkzaamheden de oorspronkelijke structuur en veel romaanse fresco's weer zichtbaar. Aan de kerk is sinds 1667 een Klooster (gebouw) van Ierse Dominicanen verbonden.
			</p>
		</div>
		<div id="img205" class="page">
			<div id="wrapper9">
				<img src="img/object_images/205.png" class="big-img">
			</div>
		</div>
		
		<div class="page" id="206">
			<p class="naam"><h2><b>Sint-Jan van Lateranen (San Giovanni in Laterano)</b></h2></p>
			<img class="plaatje" src="img/object_images/206.png" onclick="app.openIMG('206')">
			<p class="info">
				De Pauselijke Aartsbasiliek van Sint-Jan van Lateranen (Italiaans: San Giovanni in Laterano) of voluit de Aartsbasiliek van de Allerheiligste Verlosser is een basiliek aan de Piazza del Laterano, dicht bij het Lateraanse paleis in de Italiaanse hoofdstad Rome. De basiliek is een van de zeven pelgrimskerken van Rome en de oudste en in kerkelijke rang voornaamste van de vier pauselijke basilieken in Rome.
			</p>
			<p class="extrainfo">
				<b>Geschiedenis</b>
				<br><br>Keizer Constantijn de Grote stichtte de basiliek ter ere van het Edict van Milaan in 313. Hiermee is het het oudste kerkgebouw van Rome. Met een lengte van 100 meter en een breedte van 65 meter was deze kerk ook voor Romeinse begrippen een grote basiliek. De inwijding had plaats in 324. In 869 werd dit gebouw door een aardbeving vernietigd. Van de oorspronkelijke basiliek is weinig overgebleven.
				<br><br>Het huidige gebouw dateert van 1650. In dit jaar werd door paus Innocentius X aan de architect Francesco Borromini ter ere van het Heilig Jaar de opdracht gegeven de vervallen en talloze malen herbouwde oude middeleeuwse kerk een moderne kerk te maken. Borromini liet de plattegrond en structuur van de oorspronkelijke kerk intact en ontwierp hierop gebaseerd de huidige barokke kerkruimte. Het houten plafond uit de oude basiliek, dat van de paus bewaard moest blijven zorgt hierdoor voor een contrast. In 1733-1736 werd de huidige kenmerkende voorgevel toegevoegd door Alesandro Galilei.
				<br><br>Vroeger zetelde de paus in deze basiliek maar deze functie is in de middeleeuwen overgenomen door de Sint-Pietersbasiliek in Vaticaanstad. Sinds 1929 is de Sint-Jan met het bijbehorende Lateraanse paleis, de voormalige residentie van de paus, in het bezit van de Heilige Stoel.
				<br><br><i>Kathedraal van Rome en hoofdkerk van de wereldkerk</i>
				<br>Voor Rooms-katholieken heeft de Sint-Jan van Lateranen een bijzondere betekenis. Als bisschopskerk (kathedraal) van het bisdom Rome, waar de huidige paus Franciscus bisschop van is, is zij formeel de hoofdkerk van de wereldkerk (en als zodanig in rang belangrijker dan de Sint-Pietersbasiliek). Deze betekenis staat te lezen op de gevel van de kerk. Daarop staat "Sacrosancta lateranensis ecclesia omnium urbis et orbis ecclesiarum mater et caput" (Allerheiligste kerk van Lateranen, moeder en hoofd van alle kerken van de stad en van de wereld). Het feest van de wijding van de basiliek op 9 november wordt dan ook in de gehele Latijnse kerk gevierd.
				<br><br><i>Basilica major</i>
				<br>De kerk heeft de titel van basilica maior. Daarmee is de Sint-Jan van Lateranen één van de vier pauselijke basilieken van Rome. De andere zijn de Santa Maria Maggiore, de Sint-Paulus buiten de Muren en de Sint-Pieter.
				<br><br>
				<br><b>Gebouw en kunstwerken</b>
				<br><br>De basiliek uit 1650 van Borromini bestaat uit een schip met aan weerszijde twee zijbeuken. De doopkapel die herbouwd werd in de 5de eeuw is het enige middeleeuws restant. De achterliggende gebouwen werden gedurende een periode door de paus als verblijven gebruikt.
				<br><br><i>Kunstwerken</i>
				<br>Onder de vele kunstwerken die de basiliek versieren zijn er enkele van Vlaamse kunstenaars. In het transept links vooraan staat een beeldhouwwerk van "Moses" door Gilis van den Vliete en het beeldhouwwerk van Melchisedec van Nicolas Mostaert.
				<br><br>
				<br><b>Patronen</b>
				<br><br>De kerk is opgedragen aan Jezus Christus zelf. Maar ook is zij toegewijd aan Johannes de Doper en Johannes de Evangelist.
				<br><br><i>Baptisterium</i>
				<br>Aan de achterzijde van de kerk bevindt zich een vrijstaand baptisterium (doopkapel).
				<br><br><i>Scala Santa</i>
				<br>In het plein tegenover de Sint-Jan van Lateranen bevindt zicht de Heilige Trap of Scala Sancta, die Christus tijdens zijn proces zou hebben beklommen. De oorspronkelijke trap is met hout bekleed en mag niet met voeten worden betreden. De trap leidt naar het Heilige der Heiligen en wordt als een vorm van boetedoening op de knieën beklommen.
			</p>
		</div>
		<div id="img206" class="page">
			<div id="wrapper10">
				<img src="img/object_images/206.png" class="big-img">
			</div>
		</div>
		
		<div class="page" id="207">
			<p class="naam"><h2><b>Heilige Trap (Scala Santa)</b></h2></p>
			<img class="plaatje" src="img/object_images/207.png" onclick="app.openIMG('207')">
			<p class="info">
				De Heilige Trap (Italiaans: Scala Santa, Latijn: Scala Sancta) is een rooms-katholiek heiligdom en bedevaartsoord in Rome. Hij bevindt zich in het complex van het oude Lateraanse paleis tegenover de basiliek van Sint-Jan van Lateranen.
			</p>
			<p class="extrainfo">
				<b>Oorsprong</b>
				<br><br>Volgens de traditie maakte de trap deel uit van het pretorium van Pontius Pilatus in Jeruzalem. Jezus zou er dus bij zijn passie overheen gelopen hebben. Volgens middeleeuwse legenden zou de trap rond 326 door Sint-Helena, de moeder van Constantijn de Grote van Jeruzalem naar Rome zijn gebracht. In die tijd stonden ze bekend onder de naam Scala Pilati (Trap van Pilatus).
				<br><br>
				<br><b>Locatie</b>
				<br><br>Uit oude plattegronden blijkt dat de trap zich vroeger bevond in de buurt van een kapel die toegewijd was aan Sint-Silvester. Bij de herbouw van het Lateraanse paleis door paus Sixtus V in 1589 werd de trap overgeplaatst naar de huidige plek.
				<br><br>Het gebouw waarin zich de Heilige Trap bevindt wordt tegenwoordig van het Lateraanse paleis gescheiden door een zeer drukke verkeersader. Het gebouw werd in 1589 door Domenico Fontana gebouwd
				<br><br>
				<br><b>Het Heilige der Heiligen</b>
				<br><br>De trap leidt naar het Sancta Sanctorum (Heilige der Heiligen). Dit was in de middeleeuwen de persoonlijke bidkapel van de pausen. Het dateert oorspronkelijk uit de tijd van Constantijn, maar werd in zijn huidige vorm in 1278 ingericht door paus Nicolaas III. In het Heilige der Heiligen worden veel relieken bewaard, waaronder de beroemde Christusikoon Santissimi Salvatore Acheiropoieton ("niet door menselijke handen gemaakt"). Deze wordt bij speciale gelegenheden in processie door Rome gedragen.
				<br><br>De heilige schatten waren sinds paus Leo X (1513-1531) niet meer gezien, maar zijn recent door wetenschappers onderzocht. Een deel van de relieken uit het Heilige der Heiligen is ook overgebracht naar het Vaticaan.
				<br><br>
				<br><b>De trap en de zijtrappen</b>
				<br><br>De trap bestaat uit 28 marmeren treden die met hout zijn bekleed. Op sommige treden bevinden zich glazen venstertjes waardoor druppels bloed van Christus te zien zouden zijn. Pelgrims beklimmen de trap op hun knieÃ«n onder het opzeggen van een gebed op elke trede. Aan weerszijden zijn twee trappen (vier in totaal) gemaakt waar men overheen kan lopen.
				<br><br>Een deel van de fresco's die de trap rijk is zijn van de hand van Vlaamse kunstenaars. Paul Bril schilderde drie fresco's uit het oude testament en één uit het nieuwe testament. Daarbij schilderde hij met zijn broer Matthijs Bril ook enkel landschappen waarin zelfportretten te zien zijn.
			</p>
		</div>
		<div id="img207" class="page">
			<div id="wrapper11">
				<img src="img/object_images/207.png" class="big-img">
			</div>
		</div>
		
		<div class="page" id="301">
			<p class="naam"><h2><b>Villa Giulia</b></h2></p>
			<img class="plaatje" src="img/object_images/301.png" onclick="app.openIMG('301')">
			<p class="info">
				Nationaal museum Villa Giulia (Museo Nazionale Etrusco di Villa Giulia) is een museum met Etruskische kunst in Rome.
			</p>
			<p class="extrainfo">
				Het is het belangrijkste museum met Etruskische kunst in Italië en bevindt zich aan de rand van het park Villa Borghese. Dit museum is gehuisvest in het zestiende-eeuwse zomerverblijf van Paus Julius III, dat in 1889 werd veranderd in een museum.
				<br><br>Enkele stukken zijn:
				<br>- Mengvaten met Voluten (5de-4de eeuw voor Christus), Griekse keramieke vazen
				<br>- Cista Ficoroni (4de eeuw voor Christus), bronzen korf van Novios Plautios
				<br>- Apollo van Veii (rond 500 voor Christus), terracotta beeld
				<br>- Hoekornament (circa 650 voor Christus), bronzen beeld
				<br>- Deksel van een Cista (4de eeuw voor Christus)
				<br>- Sarcofaag van de echtgenoten (rond 510 voor Christus), beeld van echtpaar half liggend
				<br>Andere musea die zich eveneens in het park Villa Borghese bevinden zijn:
				<br>- Galleria nazionale d'arte moderna e contemporanea, een museum voor moderne en hedendaagse kunst
				<br>- Galleria Borghese een museum voor renaissancekunst
			</p>
		</div>
		<div id="img301" class="page">
			<div id="wrapper12">
				<img src="img/object_images/301.png" class="big-img">
			</div>
		</div>
		
		<div class="page" id="302">
			<p class="naam"><h2><b>Thermen van Diocletianus</b></h2></p>
			<img class="plaatje" src="img/object_images/302.png" onclick="app.openIMG('302')">
			<p class="info">
				De Thermen van Diocletianus (Latijn: Thermae Diocletiani) was een groot openbaar thermencomplex in het oude Rome.
			</p>
			<p class="extrainfo">
				<b>Geschiedenis</b>
				<br><br>De Thermen van Diocletianus is een groot badhuiscomplex dat zich bevond op het plateau van de Viminaalheuvel. Het complex is gebouwd vanaf 298, in opdracht van keizer Maximianus en werden in 306 ingewijd. Aangezien Maximianus in macht de mindere was van zijn medekeizer Diocletianus, werden de thermen naar deze laatste genoemd.
				<br><br>Het waren de grootste thermen uit de oudheid, 370 bij 380 meter, en ze boden plaats aan ongeveer 3000 man die tegelijkertijd konden baden. Ter vergelijking, van het op één na grootste complex, de Thermen van Caracalla, uit het begin van de derde eeuw, konden 'slechts' 1600 mensen tegelijk gebruikmaken. Het frigidarium van het complex alleen al was al 100 bij 30 meter groot.
				<br><br>
				<br><b>Het complex</b>
				<br><br>De Thermen van Diocletianus bestaan uit de standaarddelen van de Romeinse thermen:
				<br><br>1. Caldarium - het heetwaterbad
				<br>2. Tepidarium - het warmwaterbad
				<br>3. Frigidarium - het koudwaterbad
				<br>4. Natatio - het openluchtzwembad
				<br>5. Palaestrae - portico's die werden gebruikt als sportruimte
				<br>6. De ingang stond aan de noordzijde
				<br>7. De grote exedra was gebouwd aan de zuidelijke zijde
				<br><br>Het hoofdgebouw was omgeven door een grote tuin waarin onder meer zuilengalerijen, fonteinen en een hardloopbaan waren gebouwd. In de vele bijgebouwen waren kleedkamers, bibliotheken, gymnasia en expositieruimtes voor kunst gevestigd. het gehele complex was ommuurd en meet 376 bij 361 meter. De totale oppervlakte besloeg ongeveer 13 hectare. Het hoofdgebouw heeft een afmeting van 210 bij 180 meter. Daarmee zijn de Thermen van Diocletianus groter dan die van Caracalla, maar toch moet de ruimte veel economischer zijn ingedeeld om zoveel meer bezoekers te kunnen toelaten. Het benodigde stromende water werd aangevoerd door het Aqua Marcia-aquaduct. In een groot reservoir naast de thermen werd dit water opgeslagen voordat het in de baden gebruikt werd. Het complex werd gebouwd met de oriëntatie op het zuidwesten, zodat het caldarium werd verwarmd door de zon, terwijl het frigidarium koel kon blijven. De verschillende zalen werden gebouwd uit baksteen en gepleisterd met kalk, dat kleurig beschilderd werd.
				<br><br>
				<br><b>Verval</b>
				<br><br>Tijdens de belegering van Rome door de Gotische koning Witiges in 537 werden de aquaducten afgebroken en daarna niet of slechts beperkt gerestaureerd. In de jaren daarna verminderde de populatie van Rome sterk. De bevolking concentreerde zich vooral in het laaggelegen deel van de stad, dichtbij de rivier de Tiber. De thermen kregen ook geen water meer aangevoerd en raakten in onbruik. De gebouwen werden beroofd van veel nuttig bouwmateriaal.
				<br><br>
				<br><b>Nieuwe bestemming</b>
				<br><br>Na eeuwen van verval zijn een aantal gebouwen van de thermen bewaard gebleven en kregen een nieuwe functie. Het hoofdgebouw werd een christelijke kerk, de Santa Maria degli Angeli e dei Martiri. Zij werd tussen 1563 en 1566 door Michelangelo gebouwd in het tepidarium, frigidarium en enkele omliggende ruimten en is gewijd aan engelen en aan de christelijke martelaren die, volgens de overlevering, gestorven waren bij de aanleg van de baden. In een ander gedeelte van het gebouw is in de 16de eeuw, waarschijnlijk door een leerling van Michelangelo, een kartuizerklooster gebouwd met twee chiostri, een groot en een klein. Het oorspronkelijke grondplan werd gewijzigd bij de aanbouw van een kloostergang. In de jaren 1586-1589 werd het caldarium en de zuidelijke hoek van het gebouw in opdracht van Paus Sixtus V met springstof 'opgeruimd'. Daarna heeft de paus de ruimten gebruikt voor nieuwe doeleinden: hij vestigde hier een paleis voor zijn zuster. In 1598 werd er in een van de bijgebouwen een tweede kerk gebouwd, de San Bernardo alle Terme. Deze kerk werd gevestigd in een van de cirkelvormige spheristeria (speciale ruimte voor balspelen) in de buitenmuur van het badhuis. Deze bevonden zich aan de kant van het grote exedra, waar zich nu het Piazza della Repubblica bevindt, in de westelijke hoek van het thermencomplex.
				<br><br>
				<br><b>Museo Nazionale Romano</b>
				<br><br>Een deel van de thermen maakt nu deel uit van het Museo Nazionale Romano. Het is er gevestigd in 1889, toen de kloosterruimten zijn ontruimd. Het bevat archeologische vondsten die na 1870 zijn gedaan in Rome. Vanaf 1997 is een groot deel gewijd aan de epigrafie (inscripties). Tegenwoordig is de complete collectie archeologische vondsten verspreid over drie locaties: het oude Thermenmuseum, het Palazzo Altemps en het Palazzo Massimo. Een belangrijk deel van de collectie is de Ludovisicollectie (Collezione Ludovisi). In de jaren 1621-1623 heeft kardinaal Ludovico Ludovisi een begin gemaakt met de verzameling. Het bevat sculpturen die vooral door Bernini en Algardi zijn gereconstrueerd. Een van de bekendste werken is de Ludovisitroon.
				<br><br>
				<br><b>Piazza della Repubblica</b>
				<br><br>Bij de Italiaanse eenmaking (1860-1871), toen Rome was uitgeroepen tot hoofdstad van Italië, werd in 1887 op de plaats van de grote exedra van de Thermen van Diocletianus, die voorheen Piazza Esedra werd genoemd, door Gaetano Koch een groot plein aangelegd met in het midden de Fontana delle Naiadi van Alessandro Guerrieri (1885): de Piazza della Repubblica. De architectonische vorm van de antieke exedra werd door Koch bewaard door middel van de halfronde neoclassicistische colonnades van de twee palazzi. De Piazza della Repubblica, het plein waarop de in 1867 aangelegde verkeersader Via Nazionale uitkomt, is een symbool voor de overgang van het oude naar het nieuwe Rome: in de onmiddellijke nabijheid ervan werden de eerste ministeries van de nieuwe hoofdstad gebouwd.
				<br><br>
				<br><b>Restauratie</b>
				<br><br>Met het ontwerp voor de bouw van het Museo Nazionale Romano dat in het klooster moest komen in het thermencomplex werd beslist de thermen van Diocletianus te restaureren en deels weer op te bouwen. Tijdens de jaren 1908 tot 1911 werd op beslissing van het Italiaanse parlement begonnen met de excavatie van het domein. Er werd 324 vierkante meters grond uitgegraven en ongeveer 7290 kubieke meter puin en aarde werd verwijderd. Men reconstrueerde 1053 vierkante meter van het dak. De hoofdruïnes van het centrale gedeelte van de thermen en het zwembad werden aan het licht gebracht; zeven antieke hallen langs de rechterarm van het transept van de Santa Maria degli Angeli werden gerestaureerd. Vijf grote hallen werden vernieuwd aan de kant van de Via Cernaia. De Aula Ottagona, een van de twee achthoekige zalen op de zuidelijke hoeken van het complex werd omgebouwd tot planetarium.
				<br><br>
				<br><b>De thermen tegenwoordig</b>
				<br><br>De Thermen van Diocletianus zijn de best bewaard gebleven thermen van Rome. Het complex stond nog grotendeels overeind toen in 1561 de kerk Santa Maria degli Angeli e dei Martiri gebouwd werd in het grote centrale gebouw. Het oorspronkelijke ontwerp van de kerk is van de hand van Michelangelo. De Santa Maria degli Angeli is gebouwd in de grote zaal van het het frigidarium. De drie gewelven van het frigidarium vormen het nu schip van de kerk, dat met een lengte van 91 meter, een breedte van 27 en een hoogte van 28 meter nog een goede indruk geeft van de grootsheid van het oorspronkelijke gebouw. De acht roodgranieten zuilen die het dak ondersteunen zijn nog steeds prominent aanwezig. De vestibule van de kerk is gebouwd in het voormalige tepidarium. De ingang wordt gevormd door een bewaard gebleven exedra van het caldarium. Dit oorspronkelijk rechthoekige caldarium stond tot in de 17e eeuw nog overeind maar werd daarna afgebroken. Andere delen van het complex werden ook hergebruikt. In een van de twee ronde zalen is de kerk San Bernardo alle Terme gebouwd. In de grote hal en de aula zijn tegenwoordig afdelingen van het Museo Nazionale Romano (Nationaal museum van Rome) gevestigd. Meer restanten zijn nog te zien verspreid over het complex. De Aula Ottagona, een van de twee achthoekige zalen op de zuidelijke hoeken van het complex werd omgebouwd tot planetarium en maakt tegenwoordig ook deel uit van het Museo Nazionale. De halfronde vorm van de grote exedra van de ommuring is bewaard gebleven in het grote plein Piazza della Repubblica.
				<br><br>
				<br><b>Trivia</b>
				<br><br>Het belangrijkste spoorwegstation van Rome, Stazione Termini, ligt direct naast de Thermen van Diocletianus en onleent daaraan zijn naam.
				<br>De Basilica Santa Maria degli Angeli e dei Martiri werd gewijd aan de christelijke martelaren (martiri) die volgens de overlevering de thermen moesten bouwen.
			</p>
		</div>
		<div id="img302" class="page">
			<div id="wrapper13">
				<img src="img/object_images/302.png" class="big-img">
			</div>
		</div>
		
		<div class="page" id="303">
			<p class="naam"><h2><b>Basiliek van Onze-Lieve-Vrouw van de Engelen en van de Martelaren (Santa Maria degli Angeli e dei Martiri)</b></h2></p>
			<img class="plaatje" src="img/object_images/303.png" onclick="app.openIMG('303')">
			<p class="info">
				De Basilica di Santa Maria degli Angeli e dei Martiri (Nederlands:Basiliek van Onze-Lieve-Vrouw van de Engelen en van de Martelaren) is een rooms-katholieke kerk in Rome in de voormalige thermen van Diocletianus. De basiliek is gewijd aan de heilige Maagd Maria van de Engelen en aan de martelaren, daarmee ook doelend op de 40.000 christelijke dwangarbeiders die de thermen bouwden.
			</p>
			<p class="extrainfo">
				<b>Geschiedenis</b>
				<br><br>De Siciliaanse priester Antonio Lo Duca zou in de zomer van 1541 in de kerk van Santa Maria di Loreto, nabij het Forum van Trajanus, een visioen gehad hebben waarbij hij een wit licht zag opstijgen vanuit de thermen van Diocletianus. In het midden bevonden zich de zeven martelaren (Saturnino, Ciriaco, Largo , Smaragdo, Sisinnio, Trasone and Pope Marcello). Antonio was ervan overtuigd dat er een kerk gebouwd moest worden, opgedragen aan de Zeven Engelen en de Zeven Martelaren in de ruïnes van de thermen. Maar Antonio kreeg hiervoor geen steun van paus Paulus III. Maar na de korte pontificaten van Marcello II en Paulus IV, kwam paus Pius IV aan de macht, een Medici-paus. Bij hem vond Antonio Lo Duca wel de steun voor het bouwen van een nieuwe kerk. Op 27 juli 1561 gaf de nieuwe paus de opdracht voor de constructie van de Santa Maria Degli Angeli e dei Matyri. De paus gaf Michelangelo, toen al 86 jaar oud, de opdracht het tepidarium om te bouwen tot het schip van de kerk.
				<br><br>Na Michelangelo's dood in 1564, en die van paus Pius IV in 1565, onderging het plan grondige wijzigingen. In 1749 werd het ontwerp van Michelangelo deels vernietigd door Luigi Vanvitelli door verbouwingen op wens van de kartuizers, die de kerk en het klooster beheerden. Echt een succes is deze verbouwing niet geworden; later is er nog heel wat aan de kerk verbouwd om de verkeerde verhoudingen die waren ontstaan na de verbouwing van Vanvitelli te verbeteren.
				<br><br>
				<br><b>Gebouw en kunstschatten</b>
				<br><br>Michelangelo liet het originele ontwerp van het badhuis onaangetast, en plaatste de entree van de kerk aan de oostkant, zodat de enorme hal van het oorspronkelijke frigidarium het schip van de kerk vormde. Hij verhoogde wel de vloer met twee meter, zodat de ruimte vandaag twee meter lager is dan het originele ontwerp. Ook zijn de prachtige versieringen die ooit het plafond van de centrale hal sierden, helemaal verdwenen.
				<br><br>Bij het binnengaan van de kerk was de eerste indruk de enorme grootsheid van de kerk, die werd benadrukt door de acht enorme zuilen van roze, Afrikaanse graniet, 14 meter hoog en meer dan 1,6 meter in diameter. Acht van deze zuilen dragen nog steeds de originele architraaf, de afwerking van een zuil aan de bovenkant. De zuilen waren in de oudheid zeventien meter hoog, nu nog maar vijftien meter omdat Michelangelo de vloer twee meter heeft verhoogd.
				<br><br>In de rechtervleugel ligt in de vloer de Linea Clementina, een meridiaan met de tekens van de dierenriem, die paus Clemens XI heeft laten aanleggen door Francesco Bianchini in 1702.
				<br><br>Luigi Vanvitelli draaide de spil van de kerk 90 graden, door een kleine zijtoegang aan de zuidkant te veranderen in de hoofdtoegang, en de toevoeging van een apsis. Door Vanvitelli's verbouwing komt men de kerk nu binnen waar ooit het caldarium lag (deze ruimte is nu helemaal verdwenen), vervolgens betreedt men de vestibule van de kerk, het oude tepidarium. Deze afgeronde, achthoekige ruimte heeft een koepel met acht cassetteringen en een oculus. Tenslotte vormt de grote hal, het frigidarium van Diocletianus' thermen, dat nu dienstdoet als transept van de kerk. De impressie van de grootsheid van de kerk is dus drastisch verkleind, omdat het schip, dat nu het transept was geworden, wordt binnengegaan vanaf deze kleine achthoekige hal.
				<br><br>Daarnaast is er ook werken zoals "De verkondiging van Hiëronymus" door Paul Bril (rechterkant transept), "Noli me tangere" door Hendrick van den Broeck (altaarstuk achter doopvont aan de ingang van de linkerkapel) en enkel plafondschilderijen eveneens van Hendrick van den Broeck (linkerkapel voor altaar) te bewonderen.
			</p>
		</div>
		<div id="img303" class="page">
			<div id="wrapper14">
				<img src="img/object_images/303.png" class="big-img">
			</div>
		</div>
		
		<div class="page" id="304">
			<p class="naam"><h2><b>Santa Maria della Vittoria</b></h2></p>
			<img class="plaatje" src="img/object_images/304.png" onclick="app.openIMG('304')">
			<p class="info">
				De Basilica di Santa Maria della Vittoria is een kleine basiliek in Rome. De kerk staat in de wijk Della Vittoria aan de Via del XX Septembre.
			</p>
			<p class="extrainfo">
				De bouw van de kerk startte in 1605 en de kerk werd gewijd aan de heilige Paulus. Na de katholieke overwinning in de Slag op de Witte Berg in 1620 werd de kerk gewijd aan de maagd Maria. Het gebouw is ontworpen door barokarchitect Carlo Maderno.
				<br><br>De kerk is vooral beroemd vanwege het beeld dat Gian Lorenzo Bernini voor deze kerk maakte, de zogenaamde Extase van Teresa. Het beeld wordt beschouwd als een van zijn meesterwerken.
			</p>
		</div>
		<div id="img304" class="page">
			<div id="wrapper15">
				<img src="img/object_images/304.png" class="big-img">
			</div>
		</div>
		
		<div class="page" id="305">
			<p class="naam"><h2><b>Ostia Antica</b></h2></p>
			<img class="plaatje" src="img/object_images/305.png" onclick="app.openIMG('305')">
			<p class="info">
				Ostia was in de Romeinse tijd de havenplaats van Rome. De stad is grotendeels bewaard en opgegraven, en is een van de best bewaarde Romeinse steden in Italië. De opgravingen liggen bij het moderne plaatsje Ostia Antica, dat met onder andere de moderne badplaats Lido di Ostia deel uitmaakt van de gemeente Rome aan de monding van de Tiber. De naam is afgeleid van het Latijnse ostium, riviermonding.
			</p>
			<p class="extrainfo">
				<b>Ligging</b>
				<br><br>De ruïnes van het Romeinse Ostia, Ostia Antica, liggen aan de rivier de Tiber, zo'n 30 km ten westen van Rome. Vroeger lag de stad aan zee, maar door verzanding ligt hij nu enkele kilometers van de Tyrreense Zee verwijderd. De Tiber liep vroeger langs de hele noordrand van de stad, maar doordat de rivierloop zich tijdens een sterke vloed in november 1557 heeft verlegd, stroomt hij nu nog slechts langs een deel ervan. De stad was met Rome verbonden door de Tiber en door een weg, de Via Ostiensis.
				<br><br>
				<br><b>Geschiedenis</b>
				<br><br><i>Vroegste geschiedenis</i>
				<br>Volgens de schriftelijke overlevering (van onder andere Ennius, Livius en Cicero) is Ostia gesticht door de vierde koning van Rome, Ancus Martius (640-616 v.Chr.). Eusebius geeft zelfs een precies jaar: 620 v.Chr.. Waarschijnlijk was er al eerder bewoning op deze plek, omdat de Tibermonding geschikt was voor het aanleggen van zoutpannen voor de zoutwinning. Mogelijk was Ostia aan het eind van de zevende eeuw en in de zesde eeuw v.Chr. de handelshaven (emporium) van Rome, toen Rome werd geregeerd door Etruskische koningen. Archeologische vondsten uit de vroegste periode ontbreken echter tot nu toe. Na de verdrijving van de laatste Etruskische koning uit Rome in 509 v.Chr. kwam de rechteroever van de Tiber onder de heerschappij van de Etruskische stad Veii.
				<br><br>
				<br><i>Romeinse tijd</i>
				<br><br>Na de verovering van Veii in 396 v.Chr. stichtten de Romeinen een vesting (castrum) van 194 x 125,70 m. op de plaats van het huidige forum van Ostia, die versterkt was met tufstenen muren. Vroeger dateerde men de oprichting van dit castrum tussen 380 en 340 v.Chr., maar archeologische vondsten en historische argumenten maken het waarschijnlijker dat het tussen 300 en 275 v.Chr. werd gebouwd, waarschijnlijk omdat Ostia de militaire haven was geworden van Rome. Één van de magistraten voor de Romeinse vloot werd in 267 v.Chr. gestationeerd te Ostia, de quaestor Ostiensis. De bevolking werd vrijgesteld van militaire-dienstplicht om de haven draaiend te houden.
				<br><br>In de tweede eeuw werd Ostia vooral een handelshaven. In 87 v.Chr. werd het tijdens de burgeroorlog tussen Marius en Sulla bezet en geplunderd door Marius. In 69/68 v.Chr. werd de stad nogmaals geplunderd door piraten. Waarschijnlijk om deze reden werd er in 63 v.Chr. door Marcus Tullius Cicero begonnen met de bouw van nieuwe muren, die werden voltooid in 58 v.Chr. door Publius Clodius Pulcher. In de eerste eeuw v.Chr. kreeg Ostia, dat tot dan toe vanuit Rome werd bestuurd, zijn eigen bestuur. Overigens is het onduidelijk of Ostia al een colonia was. Een aantal schrijvers meldt dat Ancus Martius Ostia als colonia stichtte, maar het zou dan wel gek zijn dat het vanuit Rome werd bestuurd. Mogelijk werd het dus eigenlijk pas in de eerste eeuw v.Chr. een colonia.
				<br><br>In het begin van de keizertijd werd Ostia langzaam verfraaid. Marcus Vipsanius Agrippa liet in 18-12 v.Chr. een theater bouwen voor 3000 toeschouwers, dat versierd was met marmer, wat nog zeer uitzonderlijk was in die tijd. In de tijd van Augustus werd een aquaduct aangelegd en werden twee tempels aan de noordkant van het forum gebouwd, mogelijk een tempel voor Jupiter en een Capitolium. In de tijd van Vespasianus kreeg de stadsmuur de functie van aquaduct dat water naar de zuidelijke helft van de stad vervoerde. Aan het eind van de eerste eeuw bouwde de Joodse gemeenschap een synagoge.
				<br><br>Zijn hoogtepunt beleefde Ostia in de tweede eeuw na Christus toen er onder de keizers Trajanus, Hadrianus en Antoninus Pius veel nieuwbouw werd gepleegd. Daarbij werd er over oudere gebouwen heen gebouwd, waardoor we weinig weten over de oude bebouwing van Ostia. Al sinds het eind van de eerste eeuw, in de tijd van Domitianus, werd het grondniveau daarbij een meter verhoogd, mogelijk in verband met overstromingen. In de tweede eeuw telde de stad 50.000 inwoners, van wie er 17.000 slaaf waren. Aan het einde van de tweede eeuw liet keizer Commodus het theater uitbreiden. Deze bloeitijd duurde tot in het begin van de derde eeuw. Geleidelijk verloor Ostia aan belang door de opkomst van Portus, een stadje dat was ontstaan aan de drie kilometer ten noorden van Ostia nieuwe gegraven havens (zie onder: De haven van Ostia).
				<br><br><i>Latere geschiedenis</i>
				<br>Tussen de vijfde en de achtste eeuw werd Ostia langzaam verlaten, omdat de stad in verval raakte. Het antieke Ostia werd nog wel gebruikt als vindplaats voor bouwmateriaal; marmeren platen, beeldhouwwerken en zuilen. In de negende eeuw stichtte paus Gregorius IV (827-844) het naar hem genoemde Gregoriopolis op de plaats van het huidige plaatsje Ostia Antica, ongeveer één kilometer ten oosten van het antieke Ostia. In de vijftiende eeuw werd hier een vestingtoren gebouwd, en onder paus Sixtus IV liet diens neef Giuliano della Rovere (de latere paus Julius II) door Baccio Pontelli het fort bouwen (1483-1486) dat nu nog te bezoeken is. Nadat schatzoekers het antieke Ostia in de achttiende eeuw geplunderd hadden, werd dat in 1801 door paus Pius VII verboden. Deze begon ook met de opgravingen. Omvangrijkere opgravingen en de eerste restauraties vonden plaats vanaf 1855 onder paus Pius IX. Deze liet ook in 1865 het museum oprichten in een veertiende-eeuws gebouwtje dat eerder als zoutopslag was gebruikt. Verdere restauraties en wetenschappelijke opgravingen begonnen in 1909 onder leiding van Dante Vaglieri. In de twintigste eeuw en vooral vanaf 1938 onder Mussolini vonden grootschalige opgravingen plaats. Inmiddels is ongeveer twee derde van de stad blootgelegd.
				<br><br>
				<br><b>De haven van Ostia</b>
				<br><br>Zeeschepen roeiden tot ver in de vierde eeuw v.Chr. vaak de Tiber op om aan te leggen in de haven in Rome zelf, de Navalia. Vanaf ca. 300 v.Chr. echter werd de functie van zeehaven van Rome overgenomen door Ostia. Het was aanvankelijk niet alleen een handelshaven, maar ook een marinehaven blijkens het feit dat in 267 v.Chr. een speciale magistraat voor de vloot in Ostia werd gestationeerd. De lading van de zeeschepen werd in Ostia overgeslagen en met rivierschepen verder over de Tiber naar Rome getransporteerd. Oorspronkelijk waren er in Ostia alleen aanlegplaatsen aan de oevers van de Tiber. Grote zeeschepen konden daar echter niet komen en moesten voor de kust voor anker gaan om daar gelost te worden met kleine rivierschepen.
				<br><br>Onder keizer Claudius werd begonnen met de aanleg van een aparte zeehaven, aan de kust ca. drie kilometer ten noorden van Ostia. De aanleg van de Portus ('haven') duurde van 42 tot 64. Het was een min of meer ronde haven met een oppervlakte van ca. 80 hectare en een diepte van vier tot vijf meter. Er was ruimte voor ca. 250 schepen en de haven was door middel van twee kanalen verbonden met de Tiber. Pieren van honderden meters lang zorgden voor beschutting aan de zeekant, en op het einde van de linkerpier stond een vuurtoren van 50 m. hoog.
				<br><br>In de jaren 100-112 liet keizer Trajanus een nieuwe zeshoekige haven aanleggen achter de haven van Claudius, meer landinwaarts en beter beschut. Ieder van de zes zijden was ongeveer 358 m. lang en de haven had ruimte voor 350 á 400 schepen, die niet langszij aanlegden maar loodrecht op de kade. Trajanus liet de twee kanalen van de haven van Claudius vervangen door één groot kanaal, de Fossa Traiani. Langzamerhand ontstond er bij deze zeehavens een aparte stad, Portus Ostiae ('haven van Ostia'), met baden, een theater en tempels. In de tijd van keizer Constantijn de Grote kreeg deze stad de status van municipium en werd de naam veranderd in Portus Romae ('haven van Rome'). Op het eiland dat was ontstaan tussen de zee, de Tiber en het kanaal van Trajanus, in de late oudheid Isola Sacra ('Het heilige eiland') genoemd, lag een grote begraafplaats (voor een deel blootgelegd en te bezoeken).
				<br><br>Vanaf Ostia en Portus werd de lading van de zeeschepen - vooral graan, maar ook allerlei andere producten - naar Rome vervoerd. Dit gebeurde soms over de weg, maar vooral over de Tiber. Voor het vervoer over de bochtige Tiber werd gebruikgemaakt van trekschuiten, die werden voortgetrokken door ossen vanaf een jaagpad langs de Tiber. De bestemming was het Emporium, het havenkwartier van Rome.
				<br><br>
				<b>Bouwwerken in Ostia</b>
				<br><br><i>Stadsmuur en poorten</i>
				<br>In 63 v.Chr. werden stadsmuren aangelegd. Deze werden niet door Sulla aangelegd (zoals vaak te lezen is), maar de bouw werd door Cicero begonnen toen hij consul was in 63 v.Chr., en voltooid door P. Clodius Pulcher in 58 v.Chr.. De muur was ruim 2100 m. lang, en liep langs de oost-, de zuid- en de westkant van de stad. Aan de kant van de Tiber was de stad waarschijnlijk niet door een muur beschermd. Er waren drie stadspoorten in de muur, de Porta Romana, waar de Via Ostiensis in de richting van Rome begon, de Porta Laurentina, waarvandaan een weg naar de plaats Laurentum liep, en de Porta Marina, de poort aan de kant van de zee. In de muur bevonden zich enkele torens. In de keizertijd was de bescherming van de muur niet meer nodig en werden er gebouwen buiten de muur en zelfs op de muur gebouwd. In de tijd van Vespasianus werd de muur veranderd in een aquaduct. Er is nu nog maar heel weinig van over.
				<br><br><i>Forum</i>
				<br>Het rechthoekige forum van Ostia bevindt zich op de kruising van de twee hoofdstraten, de decumanus maximus en de cardo maximus, op de plaats waar zich oorspronkelijk het castrum bevond. Aan de zuidkant van het forum stond de tempel voor Roma en Augustus, die in de tijd van Tiberius (14-37 n.Chr.) was gebouwd. Fragmenten van de rijke versiering zijn bevestigd aan een moderne muur. In zijn bewaard gebleven vorm stamt het forum uit de tijd van Hadrianus. Oudere gebouwen werden gesloopt om ruimte te maken. Het rechthoekige plein was omgeven door een zuilengalerij. Aan de noordkant werd het Capitolium, de tempel voor de Capitolijnse trias, aangelegd. Dit meet 35 x 15,5 meter. Het staat op een enorm podium en is in zijn huidige toestand meer dan 17 m. hoog. Van de rijke marmeren versiering is nu niet veel meer over. Aan de westkant van het forum staan een basilica en de curia, het gebouw van de gemeenteraad.
				<br><br><i>Bedrijvigheid</i>
				<br>Typerend voor Ostia als overslaghaven is de aanwezigheid van een groot aantal complexen van horrea, pakhuizen. Deze dienden vooral voor de opslag van graan. Alleen al de begane grond van de Grote Horrea kon ca. 6.500 ton graan bevatten, genoeg om zo'n 15.000 mensen een jaar van graan te voorzien. In de tijd van keizer Septimius Severus zou er in Ostia een voorraad van zeven jaar zijn aangehouden (Hist. Aug., Sept. Sev. 32,2). Maar ook andere waren werden wel opgeslagen, zoals blijkt uit de aanwezigheid van dolia, grote aardewerken vaten voor de opslag van olie of wijn, in de Horrea van Artemis. De pakhuizen hadden doorgaans een binnenhof waaraan een groot aantal opslagvertrekken lagen. Soms was de vloer van de vertrekken verhoogd om er lucht onder te laten, zodat de opgeslagen waar niet vochtig werd. Het best bewaarde voorbeeld zijn de Horrea Epagathiana et Epafroditiana, waarvan de monumentale gevel met de inscriptie die de Griekse namen van de eigenaren Epagathus en Epafroditus meldt, bewaard is gebleven.
				<br><br>Het administratieve centrum voor de scheepvaart vormde het Forum van de Corporaties (Ital. Piazzale delle Corporazioni), dat in de tijd van keizer Claudius werd aangelegd naast het theater. Aan een rechthoekige portico met twee rijen Dorische zuilen lagen 50 kantoren (stationes) van scheepseigenaren (navicularii). Gelijktijdig met de uitbreiding van het theater in 196 werd de vloer 40 cm verhoogd en werd het aantal kantoren uitgebreid tot 64. In de portico zijn vóór ieder kantoor zwart-wit mozaïeken te zien die met tekst en afbeeldingen aangeven op welke stad de betreffende reder vaart. Veel afbeeldingen laten kenmerkende vuurtorens en vrachtschepen zien. Ter versiering zijn er vaak dolfijnen. Ook zijn er afbeeldingen van dieren als olifanten, wilde zwijnen en herten bij scheepseigenaren die kennelijk gespecialiseerd waren in het vervoer van dieren voor het amfitheater. Op de mozaïekvloeren zijn ook de mensores te zien die de tonnen met graan vullen; de afstrijkstok zorgde voor de goede inhoud.
				<br><br>Voor het vervoer tussen Ostia en Rome werd niet alleen van de rivier gebruikgemaakt, maar ook van wagens. Er was een grote groep cisiarii (koetsiers) actief die het vervoer van personen en goederen tussen Ostia en Rome verzorgden. Hun wagens stonden waarschijnlijk op het plein voor de Porta Romana, waaraan ook de Thermen van de Cisiarii lagen, die een groot mozaïek bevatten waarop de activiteiten van de koetsiers zijn afgebeeld. Voor het vervoer van personen werd vooral gebruikgemaakt van de tweewielige cisium en voor dat van goederen van de vierwielige carruca.
				<br><br>Vele andere bedrijven waren op Ostia zelf gericht. In de buurt van het forum was een Macellum (vleeshal) met ernaast twee Winkels van vishandelaren, die marmeren tafels hadden en bassins waarin vissen levend bewaard konden worden. Voor het dagelijks voedsel waren er ook de bakkerijen, herkenbaar aan de maalstenen en ovens. In Ostia waren voor een havenstad opvallend weinig thermopolia (snackbars). Een goed bewaard voorbeeld is echter het Thermopolium in de Via della Casa di Diana. Het heeft een marmeren toonbank aan straat, een fresco met etenswaren en er is een dolium, een groot vat dat grotendeels is ingegraven en als koelkast diende. In Ostia waren zeker zes vollerswerkplaatsen (fullonicae), waar ruwe wol met behulp van urine en vollersaarde tot stoffen werd bewerkt. De werkplaatsen hebben bassins waarin de verschillende bewerkingen plaats vonden. De kleine Fullonica del Cardo en de grotere Fullonica su Via degli Augustali zijn de best bewaarde.
				<br><br>De beroepsbeoefenaren in Ostia waren grotendeels georganiseerd in collegia (gilden). Tot nu toe zijn er ruim 40 gilden geïdentificeerd. Zij hadden vaak een schola (gildehuis) waarin ze gezamenlijke maaltijden en religieuze plechtigheden hielden. In Ostia zijn de Schola del Traiano en de schola van de stuppatores (touwslagers), vlakbij het forum, als gildehuizen geïdentificeerd.
				<br><br>Een aparte beroepsgroep vormde ook de brandweerlieden (vigiles). Zij hadden dichtbij de Porta Romana een grote kazerne (Ital. Caserma dei Vigili), die oorspronkelijk aan het eind van de eerste eeuw werd aangelegd, maar in 132 werd herbouwd. Rondom een grote binnenhof (21 x 40 m.) met zuilengalerij lagen twee verdiepingen met vertrekken voor de brandweerlieden. In 207 werd een heiligdom voor de keizercultus aan de binnenhof aangelegd. Uit hetzelfde jaar stammen inscripties waaruit blijkt hoeveel brandweerlieden er waren. Het aantal werd namelijk verdubbeld van 320 tot 640 voor Ostia en Portus, waarvan de helft in Ostia was gevestigd.
				<br><br><i>Huizen</i>
				<br>Tot in de eerste eeuw was de domus met een atrium en peristylium (bekend uit Pompeï en Herculaneum) het meest voorkomende huizentype in Ostia. Maar van deze huizen is vrijwel niets meer over, omdat ze vanaf de eerste eeuw werden overbouwd met nieuwbouw. Verreweg de meeste inwoners van Ostia huurden vanaf de eerste eeuw een appartement in een insula, een flatgebouw. Deze insulae waren tot vier verdiepingen hoog. Ze hadden grote ramen aan de straatkant voor de lichtinval. De appartementen in een insula bestonden uit meerdere vertrekken rondom een centraal vertrek (medianum) dat aan de straatkant lag. Meestal waren dit redelijk luxe appartementen met fresco's en vloermozaïeken. Een eigen latrine maakte vaak deel uit van zo'n appartement. Een goed voorbeeld is het Huis van Diana, waarvan nog twee verdiepingen overeind staan. Na een restauratie van negen jaar werd in september 2008 een complex van vier huizen in het westelijke deel van de stad opengesteld met goed bewaarde fresco's uit de tweede en derde eeuw; het Huis van Lucceia Primitiva, het Huis van de Muzen, het Huis van de Beschilderde Gewelven en het Huis van de Gele Muren.
				<br><br>Voor de rijken was er de domus, die waarschijnlijk altijd privébezit was. Hiervan zijn er in totaal 22 bewaard. Ze hadden vanaf de eerste eeuw niet meer een atrium en peristylium als ruimtes waar de vertrekken omheen lagen, maar een binnenhof met zuilengang eromheen vormde de centrale ruimte. Veel van de bewaard gebleven domus-huizen stammen uit de vierde eeuw, zoals de Domus van Cupido en Psyche, en hebben een rijke versiering met mozaïeken en marmeren ornamenten.
				<br><br><i>Thermen</i>
				<br>In Ostia waren ten minste 18 complexen van thermen (badhuizen). Het grootst waren de tweede-eeuwse Forumthermen. De rijk versierde badvertrekken, waaronder ook een ovaal laconicum (stoombad), grensden aan een sportveld dat door een zuilengalerij was omgeven. Het gebruikte water diende als spoelwater voor de Forica (latrine) met 20 zitplaatsen, die door een smalle straat van de Forumbaden was gescheiden. De Thermen van Neptunus zijn het bekendst vanwege hun rijke versiering van zwart-witte vloermozaïeken. Dit complex stamt uit de tijd van Hadrianus en Antoninus Pius, en heeft restauraties uit de tijd van Marcus Aurelius. In de hoofdzaal ligt een mozaïek van 18 x 12 m. met de triomf van Neptunus. De zeegod is afgebeeld achter vier zeepaarden en met een gevolg van zeemonsters, nereïden en tritonen. Zijn vrouw Amphitrite vormt het middelpunt van een iets kleiner mozaïek in een aangrenzende zaal. Een sportveld omgeven door een zuilengalerij maakte ook deel uit van dit complex. Ook andere baden hebben bijzondere mozaïeken. Zo hebben de buiten de Porta Marina gelegen Thermen van Marciana een ruimte (de kleedruimte?) met een zwart-wit mozaïek met afbeeldingen van allerlei atleten, en in het frigidarium van de Thermen van de cisiarii (waarschijnlijk eigendom van het gilde van de cisiarii, voerlui) ligt een zwart-wit mozaïek van 8.70 m. in het vierkant dat de activiteiten van de voerlui laat zien. De Thermen van de Zeven Wijzen hebben een grote ronde hal met een meerkleurig mozaïek met jachtscènes. De baden zijn zo genoemd naar fresco's van vier van de Zeven Wijzen die in nogal platte taal tips geven voor een goede stoelgang.
				<br><br><i>Theater</i>
				<br>Marcus Agrippa liet in 18-12 v.Chr. een theater bouwen langs de Via Decumana dat plaats bood aan 3000 toeschouwers. Het was gebouwd in netvormig metselwerk (opus reticulatum) en van blokken tufsteen. Het werd uitgebreid in de tijd van de keizers Septimius Severus en Caracalla, zoals een grote inscriptie vermeldt. Het bouwmateriaal was toen baksteen. Tussen de bakstenen bogen aan de straatkant bevonden zich 16 winkeltjes. Het publiek kon via drie ingangen, in het midden en aan de zijkanten, de cavea bereiken. De cavea had drie niveaus, waarvan er twee bewaard zijn gebleven. De scaenae frons (achterwand) was net zo hoog als de rest van het theater, maar daar is nu vrijwel niets meer van over. Alleen drie marmeren theatermaskers van de versiering resteren. Het theater werd gebruikt voor theatervoorstellingen, maar wellicht vonden er ook wel eens gladiatorengevechten plaats, omdat Ostia geen amfitheater had. Na een verbouwing aan het eind van de vierde eeuw was het mogelijk de orchestra onder te laten lopen voor voorstellingen met water (maar geen zeeslagen).
				<br><br><i>Tempels en andere religieuze gebouwen</i>
				<br>Ostia kende als kosmopolitische havenplaats een grote variëteit aan religies. Enkele van de oudste tempels liggen aan de Via della foce op een heilig terrein uit de republikeinse tijd; een Herculestempel en twee kleine tempels waarvan de bestemming niet bekend is. Van de tempels resteren de podia en delen van de cellamuren. De tempel van Hercules meet 31 x 16 m. en werd gebouwd in de periode 125-50 v.Chr.. Erin staat een standbeeld van C. Cartilius Poplicola, een vooraanstaande inwoner uit de eerste eeuw v.Chr., die idealiserend en naakt is afgebeeld.
				<br><br>De traditionele godsdienst was dominant op het forum. Aan de zuidkant stond een tempel voor Roma en Augustus, en aan de noordkant stond het enorme Capitolium voor de Capitolijnse trias, op de plaats waar eerder vermoedelijk al een kleiner Capitolium was en een tempel voor Jupiter. Het Forum van de Corporaties was aangelegd rondom een tempel, waarvan men aanneemt dat hij aan de havengod Portunus of de graangodin Ceres was gewijd.
				<br><br>De keizercultus was op meerdere plaatsen vertegenwoordigd. In de kazerne van de brandweer is bijvoorbeeld een augusteum (heiligdom voor de keizer) te vinden dat in 207 in de kazerne werd aangelegd. Er staan nog verschillende bases van keizerbeelden met inscripties en er is een zwart-wit mozaïek met een offerscène. Ook de zogenaamde Ronde tempel, iets ten westen van het forum gelegen, was waarschijnlijk aan de keizercultus gewijd. Bij de opgravingen werden talloze beelden en portretten van leden van de keizerfamilies gevonden. De tempel stamt uit de derde eeuw en is als het ware een kleine uitvoering van het Pantheon in Rome. Hij had een grote rechthoekige voorhof van 41 x 35 m. en had zelf een diameter van 18,30 meter. Acht zuilen langs de zijkanten droegen de koepel en de muren waren 2 m. dik.
				<br><br>Opmerkelijk is het grote aantal mithraea (heiligdommen voor Mithras) in Ostia. Tot nu toe zijn er 18 gelokaliseerd. Ze hebben alle dezelfde vorm: een smalle langwerpige ruimte met banken langs de lange kanten waarop de ingewijden aanlagen. De cultusruimtes bootsten de grotten in PerziÃ« na waarin Mithras oorspronkelijk werd vereerd. Achterin stond een altaar en een afbeelding van Mithras die de stier doodt. Diverse symbolen die verband houden met de zeven verschillende stadia van inwijding, zijn vaak afgebeeld in mozaïeken. Een van de best bewaarde is het Mithraeum van de zeven sferen (iets ten westen van het theater). In het museum is een beeldengroep te zien van Mithras die de stier doodt afkomstig uit de Baden van Mithras.
				<br><br>Aan de zuidkant van de stad lag bij de Porta Laurentina een driehoekig cultusterrein, de Campus van de Magna Mater, waar sinds het einde van de tweede eeuw vooral oosterse goden werden vereerd. Van de tempel van Magna Mater ('Grote Moeder') zelf is niet veel meer dan het podium bewaard; beter bewaard is het kleine heiligdom voor Attis, waarvoor twee standbeelden staan van Telamonen in de gedaante van Pan.
				<br><br>Aan de westkant van de stad was een kleine tempel voor de Egyptische god Serapis die tussen 123 en 126 is opgericht. Een grote marmeren inscriptie met de tekst IOVI SERAPI (voor Jupiter Serapis) hing vermoedelijk boven de ingang.
				<br><br>Buiten de stadsmuren, tussen de Porta Marina en het strand, werd in de eerste eeuw n.Chr. een Synagoge gebouwd, die dikwijls is herbouwd. In de grote hal stonden twee zuilen die uitspringingen hadden die de zevenarmige kandelaren voorstelden. In een aangrenzend vertrek was een oven waar waarschijnlijk het ongedesemde brood werd gebakken.
				<br><br>Aan de Decumanus maximus ten westen van het forum werd in de vierde of vijfde eeuw een christelijke basilica gebouwd met gebruikmaking van oudere gebouwen. Het gebouw heeft twee beuken die eindigen in apsiden. Het linkerschip heeft een halfronde nis met waterbassin, waarvan sommigen denken dat hij voor de doop diende. Op de architraaf is een wat onduidelijke inscriptie aangebracht waarin de namen van de vier paradijsrivieren voorkomen. Er is wel gedacht dat dit de kerk van Petrus, Paulus en Johannes de doper moet zijn die volgens de Liber Pontificalis door Constantijn in de vierde eeuw aan Ostia werd geschonken, maar waarschijnlijker is het een christelijk gebouw met een andere functie, misschien een school voor catechese of een gastenverblijf voor pelgrims.
				<br><br><i>Necropolis bij de Porta Romana</i>
				<br>De necropolis (begraafplaats) van Ostia lag direct buiten de Porta Romana. De bezoeker van het archeologische park komt hier als eerste. De necropolis bestaat voornamelijk uit columbaria, gezamenlijke graven die bestaan uit muren met nissen waarin urnen hebben gestaan. Hier en daar zijn fragmenten van marmeren of terracotta sarcofagen, maar de necropolis is in de loop der eeuwen door grafrovers flink geplunderd.
				<br><br>Ver buiten de stadspoort werd ook de derde-eeuwse martelares Aurea in de necropolis begraven. Op haar graf verrees een basilica. Deze werd al in de derde eeuw de zetel van een bisschop. In deze kerk werd in 397 ook Monica, de moeder van Augustinus, begraven, nadat ze op doorreis naar Africa in een herberg te Ostia was overleden. Deze christelijke basilica was de voorloper van de vijftiende-eeuwse kerk van Santa Aurea in het moderne plaatsje Ostia Antica.
			</p>
		</div>
		<div id="img305" class="page">
			<div id="wrapper16">
				<img src="img/object_images/305.png" class="big-img">
			</div>
		</div>
		
		<div class="page" id="306">
			<p class="naam"><h2><b>Sint-Paulus buiten de Muren (San Paolo fuori le Mura)</b></h2></p>
			<img class="plaatje" src="img/object_images/306.png" onclick="app.openIMG('306')">
			<p class="info">
				De Sint-Paulus buiten de Muren (San Paolo fuori le Mura) is een basiliek in Rome en een van de vier pauselijke basilieken van de stad. Ze werd in opdracht van keizer Constantijn als een kleine basiliek boven het traditionele graf van de apostel Paulus gebouwd, gelegen aan de Via Ostiensis in Rome. De oudchristelijke basiliek werd ingewijd op 18 november 324, tegelijk met de eerste Sint-Pietersbasiliek.
			</p>
			<p class="extrainfo">
				De kleine gedachtenisbasiliek werd vervangen door een grote kerk, die in 395 werd voltooid. Na beschadiging door een aardbeving herstelde men de kerk in 440-461. Later kwamen nog verschillende veranderingen onder meer aan het dak en bijgebouwen. Het gebouw was in de 5e eeuw groter dan de Sint-Pietsbasiliek en daarmee de toenmalige grootste kerk ter wereld.
				<br><br>Paus Gregorius II heeft de basiliek tevens de kerk van een benedictijnenabdij gemaakt, die tot 2005 een territoriale abdij was. Hildebrand, de latere paus Gregorius VII, was er monnik.
				<br><br>Het baldakijn is in 1285 gebeeldhouwd door Arnolfo di Lapo. Het is een parel van gotische kunst. De Quadriporticus (vierkante portiek) bestaat uit 150 zuilen met een standbeeld van Sint-Paulus ervoor in het midden. De façade (voorgevel) heeft onder andere gouden mozaïeken. De bronzen deur is van Maraini.
				<br><br>De basiliek bestaat uit een schip en vijf gangpaden met rijen pilaren. Boven de arcaden zijn de portretten van alle pausen sinds Petrus weergegeven.
				<br><br>Tijdens de nacht van 15 op 16 juli 1823 vernielde een brand de basiliek bijna volledig; de apsis en het graf van Paulus bleven gespaard. Ook de veelgeprezen gotische kloostergang uit de middeleeuwen is gespaard gebleven. De kerk werd herbouwd in neoclassicistische stijl en ingewijd in 1854. De kerk heeft zijn zuivere basilicavorm behouden met inbegrip van een atrium.
				<br><br>In 1959 kondigde paus Johannes XXIII het Tweede Vaticaans Concilie aan tijdens een bezoek aan de Sint-Paulus buiten de Muren.
				<br><br>In 1964 werd de Nederlandse prinses Irene in deze kerk gedoopt door kardinaal Alfrink. Deze feitelijke herdoop leidde tot veel beroering in de Nederlandse samenleving.
				<br><br>Binnen in de kerk zijn uitsparingen voor ronde mozaïeken van alle pausen, van Sint-Petrus tot paus Benedictus XVI. De legende zegt dat als alle uitsparingen vol zijn, de Dag des oordeels aanbreekt. Deze galerij werd, tot de brand van 1823 bijgehouden wat een unieke galerij opleverde van naar het leven afgebeelde pausen. Deze mozaïeken zijn met de brand echter vrijwel allen verloren gegaan.
				<br><br>De kerk behoort met de Sint-Jan van Lateranen, de Sint-Pietersbasiliek en de Basiliek van Santa Maria Maggiore tot de vier pauselijke basilieken van Rome. Alle vier bezitten een Heilige Deur die in een Heilig Jaar geopend wordt. Alle vier behoren ze tot de zeven pelgrimskerken van Rome.
				<br><br>Aartspriester van de basiliek is kardinaal James Michael Harvey.
			</p>
		</div>
		<div id="img306" class="page">
			<div id="wrapper17">
				<img src="img/object_images/306.png" class="big-img">
			</div>
		</div>
		
		<div class="page" id="401">
			<p class="naam"><h2><b>Piazza Campo de Fiori</b></h2></p>
			<img class="plaatje" src="img/object_images/401.png" onclick="app.openIMG('401')">
			<p class="info">
				De Campo de' Fiori is een bekend plein in Rome. Deze piazza dankt zijn benaming niet aan de wekelijkse bloemenmarkt die er sinds de negentiende eeuw plaatsvindt, maar aan de oorspronkelijk weide in de Romeinse rione (wijk) Parione. Op het plein staat een standbeeld van Giordano Bruno, die hier in 1600 werd terechtgesteld.
			</p>
			<p class="extrainfo">
				<b>Bekendheid</b>
				<br><br>Het plein is onder meer bekend van een film uit 1943 Campo de' fiori, onder regie van Mario Bonnard, met Anna Magnani en Aldo Fabrizi, waarin een tekenend beeld wordt geschetst van de sfeer rondom de pittoreske en levendige markt op dit plein.
				<br><br>Verder speelde het plein een grote rol in het leven van kunstenaars, schrijvers en dichters uit Rome in de periode van de jaren 50 tot begin jaren 70. De schrijver Enzo Siciliano publiceerde in 1993 zijn memoires onder de titel Campo de' Fiori, waarin leven en dood van Pier Paolo Pasolini een belangrijke rol speelt.
			</p>
		</div>
		<div id="img401" class="page">
			<div id="wrapper18">
				<img src="img/object_images/401.png" class="big-img">
			</div>
		</div>
		
		<div class="page" id="402">
			<p class="naam"><h2><b>Theater van Pompeius</b></h2></p>
			<img class="plaatje" src="img/object_images/402.png" onclick="app.openIMG('402')">
			<p class="info">
				Het Theater van Pompeius (Latijn: Theatrum Pompei) was een antiek theater in het oude Rome uit de 1e eeuw v.Chr.. Het was het grootste theater van de Romeinse wereld en werd destijds beschouwd als een van de mooiste en belangrijkste monumenten van de stad. Het Theater van Pompeius stond model voor de latere Romeinse theaters die overal in het rijk gebouwd werden.
			</p>
			<p class="extrainfo">
				<b>Geschiedenis</b>
				<br><br>Het Theater van Pompeius was het eerste permanente stenen theater in Rome. Gedurende de tijd van de Romeinse Republiek werden theatervoorstellingen populair bij alle lagen van de Romeinse bevolking. De voorstellingen varieerden van klassieke Griekse tragedies tot komische stukken. Al deze voorstellingen werden gegeven in tijdelijke houten theaters, die na afloop werden afgebroken. De senaat had een permanent theatergebouw verboden, vanwege de mogelijk slechte invloed die de voorstellingen op de publieke zeden zou hebben.
				<br><br>Het was de machtige generaal en politicus Gnaeus Pompeius Magnus die dit taboe doorbrak. Pompeius had een enorme rijkdom vergaard bij zijn glorieus verlopen oorlogen in het oosten van het rijk en wilde bij thuiskomst nog meer indruk maken. Hij liet het eerste stenen theater op het Marsveld bouwen, voornamelijk om nog meer populariteit bij het volk te winnen en zo zijn macht verder te vergroten. Om de bouw van een permanent theater te rechtvaardigen en te voorkomen dat de censoren het direct weer zouden laten afbreken liet hij een kleine tempel boven de toeschouwerstribune oprichten ter ere van Venus Victrix. Pompeius bracht het zo dat de rijen voor de toeschouwers eigenlijk de treden van de trap naar de tempel waren. In 55 v.Chr. werd zo het hele theater als een heiligdom ingewijd waardoor er niet aan getornd kon worden. De opening ging gepaard met de grootste shows die de Romeinen tot dan toe gezien hadden. Duizenden exotische dieren werden hierbij afgeslacht in zogenaamde venationes.
				<br><br>Het theater werd diverse malen gerestaureerd en verder verfraaid. Zo vermeldt Cassius Dio dat keizer Nero ter gelegenheid van de komst in 66 van Tiridates I, koning van Armenië, zowel het podium als het gehele interieur van het theater liet vergulden.
				<br><br>
				<br><b>Het gebouw</b>
				<br><br>Het theater bood plaats aan ongeveer 28.000 toeschouwers. Het gebouw had een diameter van 150 tot 160 meter en de lengte van de scaena, de podiummuur, was 95 meter. De façade van de halfronde cavea bestond uit drie verdiepingen met open arcaden voorzien van zuilen in de Dorische, Ionische en Korinthische orde. Sporen van 24 van de arcaden op de begane grond zijn teruggevonden. Voor deze arcaden stonden zuilen van rood graniet. Het theater was zeer luxueus ingericht. Beelden en exclusieve schilderen versierden het gebouwd. Rondom of in het theater zelf stonden 14 beelden opgesteld die de 14 landen voorstelden die Pompeius tijdens zijn zegetocht had onderworpen.
				<br><br>In 21 n. Chr. brandde het theater af, waarna Tiberius het liet herstellen . Claudius liet later een inscriptie op de cavea plaatsen die hier aan herinnerde. Het theater werd nog enkele malen door brand getroffen, maar werd steeds weer gerestaureerd, de laatste keer rond 510 tijdens het bewind van de Ostrogoot Theodorik de Grote.
				<br><br>
				<br><b>De porticus en curia</b>
				<br><br>Achter het theater werd een grote porticus, een rechthoekige binnentuin omgeven door zuilengalerijen, gebouwd. Hier kon het theaterpubliek tijdens de pauzes in de voorstellingen of als het plotseling ging regenen verblijven. De porticus was rijkelijk versierd met schilderingen en standbeelden van artiesten en acteurs. Aan de oostelijke zijde tegenover het theater stond een gebouw dat werd gebruikt voor vergaderingen van de senaat, de Curia Pompei. Hier werd de vergadering van 15 maart in 44 v.Chr. gehouden waarbij Julius Caesar werd vermoord in de aangrenzende porticus onder een standbeeld van zijn grote rivaal Pompeius zelf. Dit beeld werd later door Caesar's opvolger Augustus naar het theater verplaatst.
				<br><br>
				<br><b>Verval</b>
				<br><br>Na de val van het West-Romeinse Rijk en de oorlog tussen de Byzantijnen en de Goten in de zesde eeuw werden de meeste Romeinse monumenten niet meer onderhouden. Theatervoorstellingen werden nauwelijks meer gegeven en omdat de bevolking drastisch afnam, bestond er geen behoefte meer aan een groot theater. Het marmeren afdekmateriaal werd gebruikt als bouwmateriaal om andere gebouwen te onderhouden. Het theater van Pompeius lag bovendien vlakbij de Tiber die regelmatig overstroomde en zo de constructie aantastte. Desondanks bleef de betonnen kern van het gebouw staan; in de 9e eeuw wordt het in een Duitse beschrijving van de oude monumenten van Rome nog wel als theater vermeld. Toen in de elfde eeuw de bevolking weer begon te groeien, werden rond 1100 de ruïnes omgebouwd tot twee kerken en woonhuizen. De Santa Maria in Grotta Pinta werd in een ruimte onder de cavea, de halfronde tribune, gebouwd. Het grondplan van het oude theater bleef echter nog steeds herkenbaar. Omstreeks 1150 kocht de machtige Orsini familie alle gebouwen op de plaats van het theater op en bouwde deze om tot een groot fort van waaruit ze de weg naar Napels beheersten. Later in de middeleeuwen werd hier het plein Campo de' Fiori gebouwd en de resterende delen van het theater verdwenen tot op straatniveau. De oorspronkelijke vorm van het Theater van Pompeius is tegenwoordig nog steeds te herkennen in het stratenplan van Rome. De binnenlijn van de cavea volgt de Via di Grotta Pinta en de ronde vorm van het Palazza Pio, de buitenlijn is nog te herkennen in de Via dei Giubbonari, de Via Della Biscione, en het Piazza Pollarola.
				<br><br>
				<br><b>Restanten</b>
				<br><br>De locatie van het Theater van Pompeius is bekend omdat het afgebeeld stond op een fragment van de Forma Urbis Romae, de marmeren stadskaart van Rome uit het begin van de derde eeuw.
				<br><br>Van het theater zijn bovengronds nog maar nauwelijks delen te zien. Een klein deel van de oostelijke porticus is opgegraven aan het Largo di Torre Argentina. In de kelders van enkele gebouwen aan de Via di Grotta Pinta zijn nog een aantal oorspronkelijke gewelven en muren te zien, andere resten zitten onder de grond.
				<br><br>In 1864 is bij opgravingen naast het theater een groot bronzen Herculesbeeld gevonden dat vermoedelijke in de porticus of in de podiummuur stond. Het beeld was begraven met beschermende stukken en was voorzien van de inscriptie "FCS" (fulgor conditum summanium) wat er op duidt dat het beeld was getroffen door de bliksem en daarna voorzichtig op de plaats waar het terecht was gekomen werd begraven. Het Herculesbeeld staat tegenwoordig in de Vaticaanse musea.
				<br><br>
				<br><b>Friezen in het theater</b>
				<br><br>De Romeinse historicus Tacitus beschrijft het verhaal van de oudst bekende Nederlandse toeristen in Rome. Malorix en Verritus waren aanvoerders van de Friezen en kwamen naar Rome om een conflict over een stuk grond dat zij bezetten aan de Romeinse kant van de Rijn aan keizer Nero voor te leggen. Terwijl ze moesten wachten op een audiëntie bij de keizer bezochten ze de grote monumenten van de stad. Zo kwamen Malorix en Verritus ook in het Theater van Pompeius. De opgevoerde spelen vonden ze uit onbegrip niet interessant en dus liepen ze er maar rond om een indruk te krijgen van de Romeinse toeschouwers. Bij het publiek informeerden ze naar rangen waar de belangrijke personen mochten zitten en toen ze opmerkten dat op de plaatsen voor senatoren ook personen zaten die uitheemse kleding droegen vroegen ze wat dit dan voor mensen waren. Er werd hen uitgelegd dat dit een eer was die aan gezanten van volken werd bewezen, die zich hadden onderscheiden in moed en vriendschap met de Romeinen. Hierop riepen ze dat geen enkel volk moediger en trouwer was dan zijzelf, liepen naar beneden en namen ook plaats tussen de senatoren. De Romeinen konden dit staaltje moedigheid wel waarderen en Nero schonk hen het Romeinse burgerrecht. De missie zelf was wel mislukt want de keizer weigerde hun claim op het stuk land en toen de Friezen er niet van wilden vertrekken stuurde hij zijn leger er op af en werden ze verdreven.
			</p>
		</div>
		<div id="img402" class="page">
			<div id="wrapper19">
				<img src="img/object_images/402.png" class="big-img">
			</div>
		</div>
		
		<div class="page" id="403">
			<p class="naam"><h2><b>Palazzo Spada</b></h2></p>
			<img class="plaatje" src="img/object_images/403.png" onclick="app.openIMG('403')">
			<p class="info">
				Palazzo Spada is een bouwwerk gelegen op de Piazza Capodiferro 3 te Rome.
			</p>
			<p class="extrainfo">
				Het bouwwerk werd midden de 16de eeuw gebouwd in opdracht van kardinaal Girolamo Capodiffero. De architecten Giulio Merisi, Giulio Mazzoni en Girolamo da Carpi stonden in voor de bouw. Het werd verbouwd door Francesco Borromini toen het gebouw in 1631 verkocht werd kardinaal Bernardino Spada. Het gebouw diende voor de kunstverzameling van de Familie Spada zowel Bernardino als zijn broer Virginio Spada als Fabrizio Spada als de erfenis van Orazio Spada brachten kunstwerken aan. Toen de Italiaanse staat het gebouw in 1927 kocht brachten zij de Raad van State er in onder.
				<br><br>Momenteel huist het museum Galleria Spada in het gebouw.
			</p>
		</div>
		<div id="img403" class="page">
			<div id="wrapper20">
				<img src="img/object_images/403.png" class="big-img">
			</div>
		</div>
		
		<div class="page" id="404">
			<p class="naam"><h2><b>Via Giulia</b></h2></p>
			<img class="plaatje" src="img/object_images/404.png" onclick="app.openIMG('404')">
			<p class="info">
				De Via Giulia, gelegen in de wijk Castel Sant'Angelo, is een in Rome gelegen straat, die vernoemd werd naar paus Julius II. De aanleg van de straat was onderdeel van een stedenbouwkundig project, waarbij Julius een ring van wegen wilde laten aanleggen, die de beide oevers van de Tiber met elkaar verbonden via de Ponte Sisto, aangelegd in opdracht van paus Sixtus IV, de Via della Lungara en een nieuw te bouwen brug. Voor het project riep Julius de hulp in van Donato Bramante.
			</p>
			<p class="extrainfo">
				De 1 kilometer lange Via Giulia is de langste rechte straat die werd aangelegd in Rome sinds de Oudheid en verbond de Ponte Sisto met het Vaticaan. Naast de functie van nieuwe verkeersader moesten langs de straat gebouwen opgetrokken worden die de bestuurlijke apparaten van de stad zouden huisvesten, waaronder het Palazzo dei Tribunali (rechtbank). Hoewel de straat zelf wel verwezenlijkt werd, vond de bouw van onder meer het Palazzo dei Tribunali niet plaats. Op de fundamenten van dit Palazzo bevindt zich nu een modern hotel.
				<br><br>In 2008 werd het feit gevierd, dat in 1508 begonnen was met de aanleg van de Via Giulia. De straat behoort tegenwoordig tot een van de exclusieve winkelstraten van Rome door de aanwezigheid van kunstgaleries en antiekwinkels.
				<br><br>In de straat bevinden zich de volgende kerken:
				<br><br>- San Giovanni dei Fiorentini: De kerk van de Florentijnse gemeenschap in Rome. De kerk is gewijd aan Johannes de Doper, patroonheilige van de stad Florence.
				<br>- San Biagio della Pagnotta: De kerk van de Armeense gemeenschap
				<br>- Santa Maria del Suffragio
				<br>- San Filippo Neri: (alleen de gevel is hiervan over)
				<br>- Santo Spirito dei Napoletani: De kerk van de Napolitaanse gemeenschap
				<br>- Santa Caterina da Siena: De kerk van de gemeenschap uit Siena
				<br>- Santa Maria dell'Orazione e Morte: In de crypte bevinden zich ruimtes die gedecoreerd zijn met menselijke botten
				<br><br>Ook kan men hier het kantoor van de anti-maffiabrigade in Rome en het Museo Criminologico vinden.
				<br><br>De Arco dei Farnesi, een boog die bedoeld was om de Villa Farnese te verbinden met het Palazzo Farnese, vormt nu slechts een decoratief element in het straatbeeld.
			</p>
		</div>
		<div id="img404" class="page">
			<div id="wrapper21">
				<img src="img/object_images/404.png" class="big-img">
			</div>
		</div>
		
		<div class="page" id="405">
			<p class="naam"><h2><b>Villa Farnesina</b></h2></p>
			<img class="plaatje" src="img/object_images/405.png" onclick="app.openIMG('405')">
			<p class="info">
				De Villa Farnesina is een landhuis uit het begin van de 16e eeuw in Rome. Het is gebouwd in een u-vorm en ligt in de ruim aangelegde Farnese-tuin. In het huis bevinden zich allerlei beroemde werken van bijvoorbeeld Rafaël en Baldassare Peruzzi.
			</p>
			<p class="extrainfo">
				<b>De ligging</b>
				<br><br>De Villa Farnesina is op de westelijke oever van de Tiber gesitueerd. De villa ligt in de wijk Trastevere aan de voet van de Gianicolo. Het vroegere landhuis zelf ligt aan de Via della Lungara en is omringd door bouwwerken als de Porta Settimiana, een poort voor paus Alexander VI, het Palazzo Corsini en het Casa della Fornarina, het huis van de maîtresse van Rafaël en aan de oostzijde door de rivier de Tiber. Rondom het huis liggen de geheel symmetrische Farnesetuinen met twee grote fonteinen in het midden.
				<br><br>
				<br><b>Geschiedenis</b>
				<br><br>De villa is gebouwd tussen 1506 en 1510. De architect was de Sienees Baldassare Tommaso Peruzzi. Hij werkte in opdracht van Agostino Chigi, een rijke Sienese bankier en handelaar. Aan het interieur hebben verschillende personen gewerkt, onder wie de schilder Rafaël, Peruzzi zelf en Giovanni Antonio Bazzi. Rafaël schilderde zijn fresco van de nimf Galatea rond 1513. Na de dood van Chigi lag het huis er enige tijd verlaten bij. Het kon dan ook tijdens de Sacco di Roma, de plundering van Rome in 1527, makkelijk leeggeroofd worden. In 1577 kocht kardinaal Alessandro Farnese het huis om met zijn gezin in te wonen. Sindsdien heet het landhuis 'Villa Farnesina'. Later behoorde het toe aan de Bourbons, de heersers van Napels. In 1861 werd de Spaanse ambassadeur in Rome de eigenaar. Nu beheert de Italiaanse staat het huis en biedt het onderdak aan de Accademia dei Lincei, een academie voor de wetenschappen, en tot 2008 het 'Gabinetto dei Disegni e delle Stampe', museum voor tekeningen en schilderijen. De villa is geopend voor bezoekers.
				<br><br>
				<br><b>Het doel van de kunstwerken</b>
				<br><br>Er wordt gezegd dat de villa en haar decoraties duiden op Chigi's wens om geassocieerd te worden met de patriciërs uit het oude Rome. Enkele wetenschappers denken dat een deel van de schilderingen verwijzen naar Chigi's eigen leven en zijn pas gesloten huwelijk. De thema's van de schilderingen zouden ook kunnen komen uit de 'Stanze' van de dichter Angelo Poliziano. Het is dus niet bekend wat het precieze doel van de kunst in Villa Farnesina was.
				<br><br>
				<br><b>Kamers</b>
				<br><br><i>Sala Galatea</i>
				<br>Dit is een zaal op de begane grond, die eerst een open loggia was. De ruimte is vooral bekend vanwege Rafaëls fresco van de nimf Galatea uit circa 1513. Het fresco toont de nimf die in een schelp over de oceaan reist. De schelp wordt getrokken door twee dolfijnen die omringd worden door cupido's. Op het rijk bewerkte plafond is de stand van de sterren en planeten geschilderd op het moment van de geboorte van Chigi.
				<br><br><i>Loggia van Eros en Psyche</i>
				<br>Dit is een ruimte die Rafaël het aanzien gaf van een pergola in de zomer met fruit en bloemen. Op het plafond zijn twee grote fresco's afgebeeld: 'Het huwelijk van Eros en Psyche' en 'De vergadering der goden'. In één van de hoeken is 'De drie Gratiën' te zien, een fresco van drie vrouwen. Degene die met haar rug naar de toeschouwers staat, is mogelijk Chigi's maîtresse. Op de lunetten (halvemaanvormige bogen) zijn de verschillende stadia van Psyches moeilijke relatie met de jaloerse moeder van Eros, Afrodite.
				<br><br><i>Sala della Prospettive</i>
				<br>Deze ruimte is de woonkamer en is gelegen op de eerste verdieping. Peruzzi speelde hier met de relatie tussen binnen en buiten en maakte gebruik van de trompe l'oeil-stijl. Op de fresco's zijn enkele bouwwerken uit Rome te zien, zoals de 'Porta Settimiana', een aquaduct en de campanile van de Santa Maria in Trastevere. Naast het stedelijk aspect zit er ook een landelijk aspect in de fresco's. Duitse soldaten die hier tijdens de Sacco di Roma (1528) ingekwartierd lagen, hebben hun namen in de muur gekrast. Boven is langs alle muren een fries geschilderd met veel afbeeldingen uit de Metamorphosen van Ovidius. Op de luiken van de ramen zijn grotesken aangebracht: schilderingen van in elkaar gestrengelde mensen en plantenvormen.
				<br><br><i>De slaapkamer</i>
				<br>Deze kamer ligt naast de woonkamer en is gedecoreerd door Giovanni Antonio Bazzi. Er zijn enkele scènes uit het leven van Alexander de Grote geschilderd. 'Het huwelijk van Roxane en Alexander' wordt geschouwd als Bazzi's meesterwerk. Daarnaast heeft hij 'Alexanders ontmoeting met de familie van de koning Darius' uitgebeeld. Het derde werk in deze kamer, 'Het temmen van het paard Bucephalus', is later door iemand anders geschilderd.
			</p>
		</div>
		<div id="img405" class="page">
			<div id="wrapper56">
				<img src="img/object_images/405.png" class="big-img">
			</div>
		</div>
		
		<div class="page" id="406">
			<p class="naam"><h2><b>Basiliek van Santa Maria in Trastevere</b></h2></p>
			<img class="plaatje" src="img/object_images/406.png" onclick="app.openIMG('406')">
			<p class="info">
				De Basiliek van Santa Maria in Trastevere (Latijn: Sanctae Mariae trans Tiberim) is waarschijnlijk de oudste Mariakerk van Rome en vormt met het ervoor gelegen plein het centrum van de wijk Trastevere, ten westen van de Tiber.
			</p>
			<p class="extrainfo">
				Volgens de overleveringen van de vierde eeuw ontsprong op de plaats, waar tegenwoordig het altaar van de kerk staat, in het jaar 30 na Christus een olieachtige bron. Iets wat mogelijkerwijze als vulkanische activiteit verklaard kon worden, werd door de joodse inwoners van de wijk als een aankondiging van de Messias (=de Gezalfde) gezien. Reeds in de derde eeuw zou er een vroegchristelijke huiskerk gestaan hebben. Op dezelfde plaats liet paus Julius I in het midden van de vierde eeuw een grote basiliek bouwen, die in de twaalfde eeuw door paus Innocentius II door een nieuwbouw met campanile vervangen werd.
				<br><br>De mozaïeken in de apsis stammen nog uit de twaalfde eeuw. De mozaïeken op de triomfboog en in het onderste gedeelte van de apsis werden een eeuw later door Pietro Cavallini gemaakt. Deze tonen beelden uit het leven van Maria: Maria geboorte, Maria boodschap, de Geboorte van Jezus, de Aanbidding der Wijzen, de Opdracht van Jezus in de Tempel en de Dood van Maria. Ze werden door kardinaal Pietro Stefaneschi gesticht, die zelf in de kerk een gotisch praalgraf heeft. Deze liet een beschrijving van het eerste heilige jaar 1300 na.
				<br><br>Ondanks barokke verbouwingen en vervangingen heeft de kerk toch haar middeleeuwse karakter behouden. De zuilen komen uit een gebouw uit de oudheid, mogelijk uit de Thermen van Caracalla.
				<br><br>In het heilig jaar 1525 diende de kerk als vervanging voor de door de Tiber overstroomde kerk van Sint-Paulus buiten de Muren. Het hoofdportaal diende als Heilige Deur.
				<br><br>In het voorportaal van de kerk staan sinds 1308 op een hoge pilaster de resten van een asurn van paus Innocentius II. De mozaïeken uit het voorportaal stammen uit de dertiende en veertiende eeuw en stellen Maria met Jezus en de parabel van de dwaze en verstandige maagden voor (uit Mattheus 25, 1-13).
				<br><br>Titelkardinaal van deze basiliek is sinds 22 februari 2014 Loris Capovilla.
			</p>
		</div>
		<div id="img406" class="page">
			<div id="wrapper22">
				<img src="img/object_images/406.png" class="big-img">
			</div>
		</div>
		
		<div class="page" id="407">
			<p class="naam"><h2><b>Tibereiland</b></h2></p>
			<img class="plaatje" src="img/object_images/407.png" onclick="app.openIMG('407')">
			<p class="info">
				Het Tibereiland (Italiaans: Isola Tiberina, Latijn: Insula Tiberina) is een langwerpig eiland in de zuidelijke bocht van de rivier de Tiber in Rome.
				<br>Het eiland is ongeveer 270 meter lang en maximaal 67 meter breed. Het staat bekend als de locatie van de Tempel van Asclepius, de Griekse halfgod van de geneeskunde.
			</p>
			<p class="extrainfo">
				Volgens een legende is het Tibereiland ontstaan nadat de laatste koning van Rome, Tarquinius Superbus in 510 v.Chr., werd verdreven. De boze Romeinen verzamelden het graan van de velden van de Etruskische koning, de Campus Martius, en gooiden dit in de Tiber. Dit spoelde niet weg maar bleef liggen en vormde zo de fundering van het eiland. Een andere versie van het verhaal vertelt dat het lichaam van de koning zelf in de rivier werd gegooid. Aan zijn lijk zette zich slib en klei vast zo ontstond het eiland.
				<br><br>Wegens deze duistere achtergrond werd het eiland beschouwd als een slechte plaats. Tot de bouw van de Tempel van Asclepius kwam er bijna niemand en alleen de grootste criminelen werden erheen verbannen.
				<br><br>
				<br><b>De Tempel van Aesculapius</b>
				<br><br>Rond 293 v.Chr. heerste de pest in Rome. De senaat liet de Sibyllijnse boeken raadplegen en kreeg daaruit het advies om een tempel voor Asclepius, de Griekse god van de geneeskunde, te bouwen. Een gezantschap werd er met een schip op uitgestuurd om een beeld van de god te bemachtigen. Toen het gezantschap terugkeerde uit het Griekse Epidauros en de Tiber opvoer, zag men een slang (het symbool van Asclepius) uit het schip ontsnappen en naar het Tibereiland zwemmen. Dit werd gezien als een keuze van Asclepius zelf voor de locatie van de tempel, en daar werd dan ook de Tempel van Aesculapius gebouwd.
				<br><br>In werkelijkheid werd het eiland waarschijnlijk gekozen om zijn geïsoleerde ligging, waardoor de pest en andere ziektes de tempel niet konden bereiken.
				<br><br>
				<br><b>Verdere geschiedenis</b>
				<br><br>Ter herinnering aan de legende werd het eiland zo gemodelleerd dat het op een schip leek. De noordwestelijke en zuidoostelijke oevers werden bekleed met travertijn en kregen het uiterlijk van een boeg en achtersteven. Langs het water werden muren gebouwd en een obelisk in het midden van het eiland symboliseerde de scheepsmast.
				<br><br>Twee bruggen verbonden het eiland met beide oevers van de stad. Deze bruggen bestaan nog steeds:
				<br>1. De Pons Fabricius, uit 62 v.Chr., is gebouwd door Lucius Fabricius, zoals een inscriptie vermeldt en is de oudst bewaarde brug van Rome. Hij is 62 meter lang, heeft twee grote bogen, die rusten op een middelpijler, waarin zich een kleine boog bevindt, die bij overstromingen de waterdruk kan verminderen, en hij verbindt het Tibereiland met het centrum van de stad, de Campus Martius in het noorden.
				<br>2. De Pons Cestius uit 46 n. Chr. verbindt het eiland met de wijk Trastevere in het zuiden. Hij was oorspronkelijk ongeveer vijftig meter lang en had een grote poort en twee kleinere aan de zijkanten. Hij werd in de 19e eeuw geheel herbouwd. De inscriptie ter herdenking van een herbouw in de 4e eeuw n.Chr. bevindt zich in het midden van één van de bruggenhoofden.
				<br>Verder rust de pijler van de Ponte Garibaldi, die tussen 1884 en 1888 werd gebouwd, op het meest westelijke punt van het Tibereiland. Via deze brug is het eiland echter niet bereikbaar.
				<br><br>In de christelijke tijd werd de obelisk vervangen door een zuil waarop een kruis was geplaatst. Deze werd in 1867 afgebroken en vervangen door een aedicula. Dit monument is versierd met de vier heiligen waarmee het Tibereiland verbonden is: Bartolomeüs, Paulinus van Nola, Franciscus en Johannes.
				<br><br>Hoewel de Tempel van Asclepius is verdwenen, is het eiland altijd in het teken van de gezondheidszorg blijven staan. Tegenwoordig staat het moderne ziekenhuis Fatebenefratelli op het westelijke deel van het eiland.
				<br><br>In 998 liet keizer Otto III een nieuwe basiliek bouwen op de ruïne van de oude tempel. Hij wijdde de kerk aan zijn vriend, de martelaar Adalbert van Praag die het jaar ervoor was vermoord. De naam van Bartolomeüs werd pas later aan de kerk verbonden. Tegenwoordig staat deze bekend als San Bartolomeo all'Isola (Sint Bartolomeüs op het eiland).
				<br><br>Een klein deel van de oorspronkelijke travertijnen bekleding is nog te zien aan het oostelijke einde van het eiland. Delen van de obelisk zijn gevonden en staan nu in een museum in Napels.
			</p>
		</div>
		<div id="img407" class="page">
			<div id="wrapper23">
				<img src="img/object_images/407.png" class="big-img">
			</div>
		</div>
		
		<div class="page" id="408">
			<p class="naam"><h2><b>Cloaca Maxima</b></h2></p>
			<img class="plaatje" src="img/object_images/408.png" onclick="app.openIMG('408')">
			<p class="info">
				De Cloaca Maxima is het grote riool in Rome dat in de Tiber uitmondt. De naam komt van het Latijnse woord cloaca dat "riool" betekent. Het werd in de 7e eeuw v.Chr. onder Tarquinius Priscus als open kanaal gebouwd en werd in de 1e eeuw v.Chr. overdekt.
			</p>
			<p class="extrainfo">
				Het eerste deel van de Cloaca Maxima werd rond 616 v.Chr. aangelegd om water van de bewoonde gebieden in Rome af te voeren naar de rivier de Tiber. Voorheen gebeurde dat altijd door middel van op natuurlijke wijze gevormde stromen, maar deze waren niet handig bij de uitbreiding van de stad.
				<br><br>Het eerste deel was dan ook bedoeld om stukken moeras te draineren en er zo bruikbaar land van te maken. Tijdenlang was het een open riool, totdat door drukte en intensief gebruik van het terrein rond het Circus Maximus de noodzaak zich aandiende het riool te overdekken.
				<br><br>De kronkelige loop van het riool is te danken aan het feit dat het de loop van de oorspronkelijke stroompjes volgt. Delen van de Cloaca Maxima worden nog steeds gebruikt. De uitmonding ervan in de Tiber is ook nog steeds zichtbaar.
			</p>
		</div>
		<div id="img408" class="page">
			<div id="wrapper24">
				<img src="img/object_images/408.png" class="big-img">
			</div>
		</div>
		
		<div class="page" id="409">
			<p class="naam"><h2><b>Santa Maria in Cosmedin</b></h2></p>
			<img class="plaatje" src="img/object_images/409.png" onclick="app.openIMG('409')">
			<p class="info">
				De Basilica di Santa Maria in Cosmedin is een basiliek in Rome.
			</p>
			<p class="extrainfo">
				De driebeukige basiliek is in de 6e eeuw gebouwd op resten van een antiek gebouw, vermoedelijk de Ara Maxima Herculis. In de 8e eeuw werd de kerk door Paus Adrianus I aan Oost-Romeinse Grieken geschonken die gevlucht waren voor het iconoclasme. In deze periode is de basiliek uitgebreid met per schip een apsis. Uit deze tijd komt ook de met leeuwen versierde bisschopstroon.
				<br><br>Onder Paus Calixtus II (12e eeuw) werd de kerk verder verbouwd en werden de voorhal, campanile toegevoegd evenals cosmatenkunst in het interieur.
				<br><br>In de barokperiode werd het interieur van de kerk wederom aangepast, maar de toevoegingen uit deze periode zijn eind 19e eeuw weer verwijderd waardoor de kerk nu een gaaf 12e-eeuwse indruk maakt.
				<br><br>In het voorportaal hangt de beroemde La Bocca della Verità. Dit is een antieke marmeren schijf, met de afbeelding van een riviergod. Volgens een oude legende bijt de afgebeelde god de hand af van eenieder die zijn hand in de mond van de god doet en een leugen uitspreekt. Duizenden toeristen per jaar bezoeken de kerk om de legende op waarheid te testen.
			</p>
		</div>
		<div id="img409" class="page">
			<div id="wrapper25">
				<img src="img/object_images/409.png" class="big-img">
			</div>
		</div>
		
		<div class="page" id="410">
			<p class="naam"><h2><b>La Bocca della Verità</b></h2></p>
			<img class="plaatje" src="img/object_images/410.png" onclick="app.openIMG('410')">
			<p class="info">
				La Bocca della Verità (Nederlands, De Mond der Waarheid) is een beroemde gebeeldhouwde afbeelding van een menselijk hoofd bij de Piazza Bocca della Verità in Rome.
			</p>
			<p class="extrainfo">
				Het hoofd is afgebeeld op een grote marmeren schijf die stamt uit de Romeinse oudheid en vermoedelijk als onderdeel van een fontein of putdeksel gebruikt was. Het gezicht stelt waarschijnlijk een riviergod voor. Sinds de 17e eeuw staat La Bocca della Verità opgesteld in het voorportaal van de kerk Santa Maria in Cosmedin.
				<br><br>De Mond der Waarheid staat bekend als een eeuwenoude leugendetector. Een middeleeuwse legende vertelt dat van ieder die zijn hand in de mond steekt en een leugen spreekt zijn hand afgebeten zal worden.
				<br><br>De Bocca is beroemd geworden met de film Roman Holiday uit 1953 waarin Joe, acteur Gregory Peck, zijn hand in de mond steekt en vervolgens doet alsof hij zijn hand echt verliest. Zijn tegenspeelster Audrey Hepburn schrikt hier hevig van en achteraf bleek dit niet te zijn gespeeld. Dit deel van de scène stond niet in het script en Peck heeft het geïmproviseerd, tot grote schrik van Hepburn die hier niet op had gerekend.
				<br><br>De Bocca speelt ook een grote rol in het kinderboek Het geheim van de afgebeten vingers van Rindert Kromthout.
				<br><br>De Bocca della Verità is uitgegroeid tot een grote toeristische attractie in Rome. Op drukke dagen staan soms honderden mensen in de rij om hun hand in de mond te steken en de legende op waarheid te testen.
			</p>
		</div>
		<div id="img410" class="page">
			<div id="wrapper26">
				<img src="img/object_images/410.png" class="big-img">
			</div>
		</div>
		
		<div class="page" id="411">
			<p class="naam"><h2><b>Theater van Marcellus</b></h2></p>
			<img class="plaatje" src="img/object_images/411.png" onclick="app.openIMG('411')">
			<p class="info">
				Het Theater van Marcellus (Latijn: Theatrum Marcelli) is een antiek theater in Rome, dat dateert uit de eerste eeuw v.Chr.
			</p>
			<p class="extrainfo">
				<b>De eerste theaters</b>
				<br><br>Gedurende de bloeitijd van de Romeinse Republiek bestond er veel verzet (met name door de censoren) tegen de bouw van permanente, vaste theaters in steen zoals die in Griekenland bestonden. De strengheid van de conservatieve Romeinse zeden zag in theatervoorstellingen immers een bedreiging voor het zedelijke gehalte van de burgers. Enkel de oprichting van provisorische theatergebouwen in hout werd toegelaten. Pas tegen het einde van de Republikeinse periode durfde de machtige generaal Pompeius het aan een eerste stenen theater te bouwen. Enkele tientallen jaren later verrezen ook het theater van Balbus en het theater van Marcellus, het enige dat in Rome nog te zien is, gelegen tussen het Capitool en de Tiber op de Campus Martius.
				<br><br>
				<br><b>Bouw</b>
				<br><br>De bouw van het Theater van Marcellus begon al onder Julius Caesar, die het bouwterrein liet ontruimen, maar het theater werd pas voltooid in 11 v.Chr. onder Augustus, die het in 12 v.Chr. toewijdde aan de gedachtenis van zijn neef en schoonzoon Marcellus. De keuze voor het bouwterrein werd ingegeven door de nabijheid van de tempel van Apollo, ter ere van wie reeds vroeg in de Republikeinse periode religieuze spelen werden gehouden.
				<br><br>
				<br><b>Gebouw</b>
				<br><br>Toen het halfronde theater in 11 v.Chr. klaar was, was het meer dan 30 meter hoog. De cavea had een diameter van 130 meter. Het theater bood plaats aan 14.000 toeschouwers, daarvan konden er 12.000 zitten. Het theater had 3 niveaus, en elk niveau had zijn eigen bouwstijl. Het eerste niveau was in de Dorische orde gebouwd, het 2 niveau in Ionische orde en de 3e in de Korinthische orde. Tegenwoordig zijn alleen restanten van de onderste twee verdiepingen te zien. Het theater was zeer luxueus ingericht. De gehele cavea was bekleed met marmer en het geheel was gebouwd uit cement, tufa en gewone stenen.
				<br><br>
				<br><b>Verval</b>
				<br><br>Na de vervalperiode van de Republikeinse instellingen begaf het Romeinse theaterpubliek zich nog maar zelden naar voorstellingen van enig niveau. De blijspelen van Plautus en Terentius raakten uit de mode, en de werken van Seneca konden enkel een select publiek van intellectuele lezers boeien. De theatervoorstellingen bleven beperkt tot pantomime en korte genrestukjes die een bonte afwisseling boden van tragedie en komedie, van poëzie en muziek. Ook al bereikten sommige van deze producties enig niveau, meestal bleef de inhoud beperkt tot allerlei avontuurtjes, om in de smaak van een gemakzuchtig publiek te blijven.
				<br><br>Het waren de Romeinen zelf die begonnen aan de aftakeling van het theater van Marcellus. In 370 na Chr. nam men enkele grote steenblokken weg om de schade aan de nabijgelegen Pons Cestius te herstellen. Sindsdien ging de gestadige afbraak verder tot in de 12e eeuw, toen adellijke Romeinse families zich in de ruïnes kwamen verschansen tijdens hun strijd tegen pausen en keizers. Na 1400 kwam het gebouw in handen van de familie Savelli, die er later in de 16e eeuw boven de tweede bogenrij een elegante woonverdieping lieten bouwen door de architect Baldassare Peruzzi.
			</p>
		</div>
		<div id="img411" class="page">
			<div id="wrapper27">
				<img src="img/object_images/411.png" class="big-img">
			</div>
		</div>
		
		<div class="page" id="412">
			<p class="naam"><h2><b>Forum Boarium</b></h2></p>
			<img class="plaatje" src="img/object_images/412.png" onclick="app.openIMG('412')">
			<p class="info">
				Het Forum Boarium is een oud marktplein in Rome. Het is het oudste forum van Rome en ligt op het kruispunt van enkele belangrijke wegen uit de oudheid.
			</p>
			<p class="extrainfo">
				<b>Het Forum Boarium in de oudheid</b>
				<br><br>Forum Boarium betekent letterlijk Rundermarkt en dit was de plaats waar in het oude Rome de veemarkt werd gehouden. Het forum is gelegen op een vlak stuk land aan de Tiber tussen de heuvels Capitolijn, Aventijn en Palatijn. Nadat hier oorspronkelijk een doorwaadbare plaats in de Tiber was geweest, werden hier de eerste bruggen van Rome gebouwd. Een oude en belangrijke haven van de stad, de Portus Tiberinus, lag ook aan het forum. Hier werd zout verhandeld dat over de Via Salaria naar andere delen van Italië werd vervoerd. Hierdoor groeide de marktplaats uit tot een dichtbevolkt gebied met een grote economische betekenis. De openbare ruimte van het marktplein werd afgebakend met grensstenen om te voorkomen dat deze langzaam volgebouwd zou worden. Naast woonhuizen stonden er portico's (zuilengalerijen) en gebouwen voor goederenopslag.
				<br><br>Op het forum werden tempels opgericht voor Hercules Invictus, Fortuna, Hercules Pompeianus, Mater Matuta, Portunus en Pudicitia Patricia. Het grote altaar Ara Maxima Herculis stamde uit de 6e of 5e eeuw v.Chr. en stond naast de tempel van Hercules Invictus. Dit altaar werd verwoest tijdens de grote brand van 64 maar werd herbouwd en is zeker tot de 4e eeuw na Chr. blijven bestaan.
				<br><br>Op het Forum Boarium werden de oudst bekende gladiatorengevechten gehouden. In 264 v.Chr. liet Decimus Junius Brutus Scaeva hier lijkspelen ter ere van zijn overleden vader opvoeren waarbij drie paar slaven als gladiator moesten optreden.
				<br><br>
				<br><b>Piazza Bocca della Verità</b>
				<br><br>Tegenwoordig heet het Forum Boarium Piazza Bocca della Verità, naar het bekende beeld La Bocca della Verità dat in het voorportaal van de kerk Santa Maria in Cosmedin staat.
				<br><br>De ronde Tempel van Hercules Invictus uit de 2e eeuw v.Chr. (vaak verkeerd aangeduid als Tempel van Vesta) en de Tempel van Portunus uit de 1e eeuw v.Chr. werden in de Middeleeuwen omgebouwd tot kerk en zijn zo bewaard gebleven. In de 20e eeuw zijn beide tempels gerestaureerd naar hun oude uiterlijk. Het antieke dak van de Tempel van Hercules is wel verloren gegaan. Van een onbekende ronde tempel is bekend dat deze tijdens het pontificaat van paus Sixtus V aan het eind van de 16e eeuw is afgebroken. De overige Romeinse gebouwen zijn gedurende de Middeleeuwen al verdwenen, toen het plein volgebouwd werd met kleine winkels.
			</p>
		</div>
		<div id="img412" class="page">
			<div id="wrapper28">
				<img src="img/object_images/412.png" class="big-img">
			</div>
		</div>
		
		<div class="page" id="501">
			<p class="naam"><h2><b>Engelenburcht (Castel Sant' Angelo)</b></h2></p>
			<img class="plaatje" src="img/object_images/501.png" onclick="app.openIMG('501')">
			<p class="info">
				De Engelenburcht (Italiaans Castel Sant' Angelo) is een monument in Rome.
			</p>
			<p class="extrainfo">
				<b>Naam</b>
				<br><br>De Engelenburcht ontleent zijn naam aan een legende. Op kerstdag 590 hield Paus Gregorius I een grote plechtige kerkelijke optocht om God te smeken een einde te maken aan de pestepidemie. Bovenop het mausoleum verscheen de aartsengel Michaël. De engel stak zijn zwaard in de schede, wat betekende dat Gregorius' bede was verhoord en de strijd tegen de pestepidemie voorbij was. Paus Pius II liet op de plaats waar de aartsengel zou zijn verschenen een kapel bouwen. Het beeld uit 1752 van de aartsengel Michaël dat bovenop het gebouw staat is van de hand van Pieter Antoon Verschaffelt.
				<br><br>
				<br><b>Geschiedenis</b>
				<br><br>De burcht is het oorspronkelijke Moles Hadriani ("het gevaarte van Hadrianus"), het grote mausoleum van keizer Hadrianus, dat werd gebouwd tussen 135 en 139 onder leiding van de architect Decrianus. Het mausoleum was in de late oudheid al getransformeerd in een burcht. Vanaf 280 omringde de Aureliaanse Muur het grootste deel van de oude stad, maar het Vaticaan viel daar buiten. Door de opkomst van Christendom trokken steeds meer pelgrims naar de oude Sint-Pietersbasiliek, die met zijn kunstschatten vrijwel onverdedigd buiten de stad lag. Het mausoleum lag op een zeer strategische positie tussen het Vaticaan en de brug over de Tiber en werd daarom in de verdedigingswerken van de stad opgenomen.
				<br><br>De beelden die op de rand van het mausoleum stonden, zijn eens gebruikt om de Goten weg te jagen. De pausen en de adel streden, nadat de Goten weg waren, om de burcht. Zij lieten de Engelenburcht verbouwen tot een sterke vesting die de Kerkelijke staat moest beschermen tegen invallers, maar ook tegen de middeleeuwse Romeinse adel en burgerij.
				<br><br>Voor de veiligheid liet paus Nicolaas III in 1277 de Passetto (doorgang) bouwen, ook wel de Corridoio (Corridor) genoemd. Dit was een muur tussen het Apostolisch paleis en de veilige burcht die uitkwam op de Aureliaanse Muur. Nu kon de paus, wanneer er gevaar dreigde, zich verschansen achter de dikke muren van de Engelenburcht.
				<br><br>In 1527 werd, na de plundering van Rome door Spaanse- Duitse troepen, Paus Clemens VII verplicht de burcht open te stellen voor de troepen van Karel V. Deze laatste legerde zijn troepen in de burcht en verwierf zo een grotere controle over Rome.
				<br><br>Later werd de burcht ook als pauselijke schatkamer gebruikt. Tot en met de 16e eeuw werden de verdedigingswerken verbeterd en de zalen steeds mooier versierd. Zo liet paus Paulus III de burcht comfortabeler inrichten voor het geval een van de pausen voor langere tijd in de burcht zou moeten verblijven.
				<br><br>Nog in 1814 werd de burcht belegerd. Het was op dat moment bezet door een garnizoen dat trouw was gebleven aan Napoleon, en werd omsingeld door een korps uit Napels, het koninkrijk van Napoleons zwager, de vorst Murat.
				<br><br>Pas na september 1870, toen het Vaticaan de Engelenburcht overdroeg aan het Italiaanse leger, kreeg het voormalig mausoleum een rustige functie. In de burcht werd een museum gemaakt dat in 58 zalen de geschiedenis van de burcht laat zien. In de zaal van Perseo zijn een aantal Vlaamse wandtapijten uit de 17de eeuw te zien. Het schilderij, in de zaal van Hadrianus, "De opvoeding van Bacchus" van een leerling van Rubens wordt toegewezen aan Jacob Jordaens. De laatste jaren is er veel aan gedaan om de burcht een beter aanzien te geven. Een deel van het vestingwerk is nu hersteld en een park geworden.
				<br><br>
				<br><b>Engelenbrug</b>
				<br><br>De Engelenburcht wordt met de andere oever van de Tiber verbonden door de Ponte Sant' Angelo (de Engelenbrug), de oorspronkelijke Pons Aelius (vernoemd naar keizer Hadrianus, wiens volledige naam Publius Aelius Hadrianus was), die gelijktijdig met het mausoleum is gebouwd. Ook de brug kreeg zijn huidige naam in de 15e eeuw.
				<br><br>Wanneer men de brug oversteekt ziet men aan weerskanten tien engelen, die er in 1669 bij de restauratie van de brug op zijn gezet. De engelen, gemaakt door leerlingen van Gian Lorenzo Bernini, dragen elk een van de wapenen van Christus, voorwerpen die te maken hebben met de lijdenstijd van Jezus.
			</p>
		</div>
		<div id="img501" class="page">
			<div id="wrapper29">
				<img src="img/object_images/501.png" class="big-img">
			</div>
		</div>
		
		<div class="page" id="502">
			<p class="naam"><h2><b>Friezenkerk</b></h2></p>
			<img class="plaatje" src="img/object_images/502.png" onclick="app.openIMG('502')">
			<p class="info">
				De Friezenkerk (ook bekend onder de Italiaanse naam Santi Michele e Magno) in Rome is in 1141 gebouwd tegen een van de Romeinse heuvels, de Janiculus, die grenst aan het Sint-Pietersplein. Dankzij haar ligging is zij bewaard gebleven toen in de 16e eeuw alle gebouwen die onder aan de heuvel stonden werden gesloopt voor de bouw van de Sint-Pieter. De kerk behoort tot de extraterritoriale bezittingen van het Vaticaan op de Janiculum, die in 1990 door de UNESCO zijn toegevoegd aan de Werelderfgoedlijst.
				<br><br>Waar nu de kerk van de Friezen staat (ook wel 'Kerk der Friezen' genoemd), woonde twaalfhonderd jaar geleden een Friese kolonie. Deze de Schola van de Friezen wordt genoemd bij de ontvangst van paus Leo III na zijn terugkeer in Rome in 799, bij de begroeting van Karel de Grote in 800, en door Lodewijk II in 844. In 845 verdedigden de Friezen samen met de inwoners van de andere scholae de Sint-Pieter en bijbehorende wijk tegen de inval van de Saracenen, helaas werden de scholae geplunderd. Kort daarna werd de wijk door een muur omgeven, waarvan nog altijd resten te zien zijn. Ieder die vanuit het Friese grondgebied naar Rome kwam streek daar neer. Ook andere volkeren hadden een dergelijke wijk, maar die van de Friezen ligt het dichtst bij de St Pieter.
				<br><br>Van het oude, originele kerkje dat bij die kleine nederzetting hoorde is niets teruggevonden. Het moet verwoest zijn door oorlogsgeweld. De patroon van de Friezenkerk was: Michael, de aartsengel die Rome ooit van de pest heeft bevrijd. Later kreeg het er een tweede patroon bij: Sint-Magnus, een heilige 3e-eeuwse bisschop die bij toeval hier, vijfhonderd jaar na zijn dood, terecht kwam. Volgens een inscriptie uit de 13e of 14e eeuw hadden al te ijverige Friezen namelijk zijn relieken mee naar het hoge noorden willen nemen, maar dat zou door Paus Leo IV tegengehouden zijn en de relieken bleven in Rome, in de kerk die vanaf toen een dubbele naam kreeg; kerk van Michael en Magnus. In 1141 is de nieuwe kerk gebouwd: groter en mooier dan de eerste kerk geweest moet zijn. Het was een romaans bouwwerk, met oude zuilen, en een fraaie klokkentoren. Die klokkentoren is nog steeds te bewonderen, maar de kerk ziet er nu heel wat anders uit dan toen hij gebouwd werd. In de achttiende en negentiende eeuw werd het interieur zo ingrijpend gewijzigd, dat alleen kleine details die ouderdom nog verraden. Er zijn twee fragmenten van een grafplaat voor een zekere Hebus, een Friese ridder die in 1004 in Rome op negentigjarige leeftijd overleed.
			</p>
			<p class="extrainfo">
				<b>Naam</b>
				<br><br>De naam Friezenkerk heeft geen specifieke betrekking op de huidige bewoners van de provincie Friesland, maar op de grotere regio Friesland, die in de middeleeuwen ongeveer het gebied tussen Rijn en Wezer besloeg.
				<br><br>
				<br><b>Trivia</b>
				<br><br>In 1446 ontnam paus Eugenius IV van de Friezen het eeuwigdurend recht op de Santi Michele e Magno kerk te Rome.
				<br>Loadewyk Damsma heeft over een periode van 17 jaar zo'n 2700 kloostermoppen verzameld. Deze stenen waren afkomstig uit verschillende middeleeuwse kerken uit de oude Friese landen tussen Alkmaar en de Deense grens. Vijfhonderd hiervan zijn in 2002 ingemetseld in de Friezenkerk.

			</p>
		</div>
		<div id="img502" class="page">
			<div id="wrapper30">
				<img src="img/object_images/502.png" class="big-img">
			</div>
		</div>
		
		<div class="page" id="503">
			<p class="naam"><h2><b>Sint-Pietersplein</b></h2></p>
			<img class="plaatje" src="img/object_images/503.png" onclick="app.openIMG('503')">
			<p class="info">
				Het Sint-Pietersplein (Italiaans: Piazza San Pietro) is een plein in Vaticaanstad. De Sint-Pietersbasiliek bevindt zich aan het plein. Het is ontworpen door Gian Lorenzo Bernini, die daarbij gebruikgemaakt heeft van een klassieke stijl als een platform gecombineerd met barokke stijlelementen. Het Sint-Pietersplein is gebouwd tussen 1656 en 1667. Het plein is 240 meter breed en de lengte is 340 meter.
			</p>
			<p class="extrainfo">
				<b>Colonnade</b>
				<br><br>Het wordt omringd door 284 Dorische zuilen en 88 pilaren die opgesteld zijn in vier rijen. Op de colonnade (ook wel 'de moederlijke armen der kerk' genoemd) staan 140 beelden van heiligen. De zuilenrijen vormen een ellips (met een binnendiameter van circa 198 meter) die iets wijder uitloopt richting de kerk, zodat deze nog imposanter oprijst. Op het plein kan men zowel links als rechts van de obelisk (richting fonteinen) een ronde steen ingewerkt in de grond zien. Deze stenen zijn de brandpunten van de ellips. Als men hierop staat kan men slechts één zuil zien van de vier rijen van zuilen die achter elkaar staan. Alle zuilen van de colonnade liggen van hieruit op één lijn.
				<br><br>
				<br><b>Obelisk</b>
				<br><br>Midden op het plein staat een Egyptische obelisk die 40 meter hoog is en 340 ton weegt. Deze zogeheten Vaticaanse Obelisk is in 37 n. Chr. uit Egypte naar Rome gebracht door keizer Caligula. De obelisk stond oorspronkelijk in het circus van Nero, waar de oude Sint-Pieterskerk in de 4e eeuw gedeeltelijk overheen werd gebouwd. In 1586 is hij in opdracht van paus Sixtus V verplaatst naar het Sint-Pietersplein dat er toen nog anders uitzag. Negenhonderd werklieden hebben toen, met hulp van vijfenzeventig of honderdvijftig paarden en vele katrollen en koorden, de obelisk midden op het plein gezet. Denk daarbij aan het verhaal over een Genuaanse zeeman die riep: "Aqua alle funi" (water op de touwen), toen de touwen dreigden te breken en de obelisk kon vallen. In de middeleeuwen dacht men dat er in de top van de obelisk een urn zat met de as van Julius Caesar. Tegenwoordig staat er een kruis op de top van de obelisk, zodat die nu 41 meter hoog is. Marmeren stenen in de vloer rond de obelisk geven de windrichtingen aan.
				<br><br>
				<br><b>Fonteinen</b>
				<br><br>Aan weerszijden van de obelisk staan twee identieke fonteinen. De eerste werd ontworpen door Maderno en werd geplaatst in 1612. De tweede, (1675) is een kopie van de eerste, en werd door Bernini gebouwd om de symmetrie op het plein terug te brengen. Deze fonteinen spuiten 38000 liter/minuut water tot een hoogte van 14 meter de lucht in. Het water komt van het Braccianomeer.
				<br><br>
				<br><b>Activiteiten op het plein</b>
				<br><br>Achter de colonnade aan de rechterkant rijst het pontificaal of Apostolisch paleis op. Wanneer de paus in Rome is bidt hij op zondag om 12.00 uur met de aanwezigen op het plein het angelus en geeft hij de zegen vanuit het raam van zijn werkkamer. (tweede raam rechts van de bovenste verdieping). Tijdens conclaven en audiënties van de Paus staat het plein vrijwel altijd vol met mensen. Tijdens een conclaaf is de rook die twee keer per dag uit de schoorsteen van de Sixtijnse Kapel opstijgt vanaf het plein te zien, zodat de mensen kunnen zien of er al dan niet een nieuwe paus is gekozen. Rond kerstmis staat er midden op het plein een grote kerstboom en kerststal.
				<br><br>Aan de oostzijde grenst het Sint-Pietersplein aan het Piazza Pio XII. De pleinen worden door een laag hek van elkaar gescheiden. Deze scheiding vormt ter plaatse de grens tussen Italië en Vaticaanstad. Aan de overzijde van het Piazza Pio XII begint de Via della Conciliazione, de belangrijkste toegang tot het Vaticaan.
			</p>
		</div>
		<div id="img503" class="page">
			<div id="wrapper31">
				<img src="img/object_images/503.png" class="big-img">
			</div>
		</div>
		
		<div class="page" id="504">
			<p class="naam"><h2><b>Vaticaanse Musea</b></h2></p>
			<img class="plaatje" src="img/object_images/504.png" onclick="app.openIMG('504')">
			<p class="info">
				De Vaticaanse Musea (Italiaans: I Musei Vaticani) is een groep musea in de Apostolische paleizen waarin de kunstschatten van het Vaticaan te bezichtigen zijn. Deze collectie is in de loop der eeuwen ontstaan doordat pausen kunstwerken aankochten, lieten vervaardigen of veroverden.
			</p>
			<p class="extrainfo">
				<b>Geschiedenis en collectievorming</b>
				<br><br>Onder paus Sixtus IV, tevens opdrachtgever tot de bouw van de Sixtijnse Kapel, werd de aanzet gegeven tot de bouw van het eerste museum. Dit museum werd gebouwd naar een ontwerp van Donato Bramante. Pas later werd de volle omvang van het bezit van de pausen duidelijk. De huidige musea, verdeeld in afdelingen, ontstonden pas in de 18e en 19e eeuw.
				<br><br>In de 'Salle delle Muse' bevindt zich de best bewaarde buste van Perikles en in de aansluitende zaal, de 'Salle degli Animale', bevindt zich een beeld van Meleager.
				<br><br>Op de 'Cortile e Belvedere', een binnenplaats, staat de Laocoön-groep. Paus Julius II kocht deze bij een opgraving in 1506 van een boer, waarna het een icoon voor de burgers van Rome werd. Deze beeldengroep heeft onder meer Michelangelo geïnspireerd bij het schilderen en beeldhouwen van zijn kronkelende lichamen.
				<br><br>
				<br><b>Hoogtepunten</b>
				<br><br>In de musea bevinden zich een aantal kunstwerken en ruimtes die tot icoon verworden zijn. De belangrijkste zijn:
				<br><br>- de Sixtijnse Kapel, voornamelijk door Michelangelo beschilderd, deze ruimte is tijdens conclaven gesloten voor bezoekers.
				<br>- de Laocoön-groep
				<br>- de Kaartengalerij
				<br>- de Stanza della Segnatura, beschilderd door Rafael in opdracht van Paus Julius II.
				<br>- de Vaticaanse Pinacotheek, een schilderijengalerij
				<br><br>
				<br><b>Musea</b>
				<br><br>De musea bezitten veel werken uit de Renaissance schilderkunst zoals van Perugino, Giotto, Leonardo da Vinci, Caravaggio en Rafael.
				<br><br>Enkele belangwekkende van de Vaticaanse musea worden hieronder besproken.
				<br><br><i>Pio-Clementino Museum</i>
				<br>Het Pio-Clementino Museum beschikt over veel beelden. Paus Clemens XIV begon het museum (Museo Pio-Clementino) in 1771. Het heeft veel Griekse en Romeinse sculpturen zoals de Laocoöngroep, de Apollo van Belvedère, de Apollon Sauroktonos en de Hermeskop van Praxiteles en Apoxyomenos van Lysippus.
				<br><br>Het belangwekkende museum bezit onder meer de graftomben van de ouders van Constantijn de Grote, een voor de Katholieke kerk belangrijke keizer en heilige. Ook is hier een overblijfsel van de inboedel van keizer Nero's Domus Aurea (Gouden Huis) te zien.
				<br><br>Het museum bestaat uit 54 zalen, onder andere de:
				<br><br>- Sala a Croce Greco
				<br>- Sala Rotonda
				<br>- Galleria delle Statue
				<br>- Galleria dei Busti
				<br>- Gabinetto delle Maschere
				<br>- Sala delle Muse
				<br>- Sala degli Animali
				<br>- Sixtijnse Kapel
				<br><br><i>Chiaramontimuseum</i>
				<br>De door paus Pius VII Chiaramonti opgezette en naar hem genoemde afdeling 'Museo Chiaramonti' is eigenlijk een 300 meter lange gang, waarin zich de busten en beelden van belangrijke figuren bevinden. De tevens onder zijn pontificaat gebouwde 'Braccio Nuovo' (Nieuwe Vleugel), gebouwd tussen 1817 en 1822 door Raffaele Stern, bezit een serie klassieke beeldhouwwerken, die als topstukken gezien kunnen worden. Een kopie van Polykleitos' 'Lansdrager' siert deze gang, evenals de Augustus van Prima Porta, een beeld van keizer Augustus als eeuwig jonge overwinnaar. Hier bevindt zich ook het beeld Rivier de Nijl.
				<br>De Galleria Lapidaria is een ander deel van het Chiaramonti Museum met meer dan 3000 stenen tabletten met inscripties. Dit gedeelte is beperkt toegankelijk.
				<br><br><i>Gregoriano Etrusco Museum</i>
				<br>Paus Gregorius XVI begon het Museo Gregoriano Etrusco in 1836. Het museum omvat acht galeries met belangrijke Etruskische stukken zoals vazen, sarcofagen en de Guglielmi Collectie.
				<br><br><i>Egiziano Museum</i>
				<br>Begonnen door Paus Gregorius XVI in 1839. Het Museo Egiziano bevat een grote collectie Oudegyptische voorwerpen zoals papyri, de De Grassi-collectie, mummies en het Egyptisch dodenboek. Hierin bevinden zich kunstschatten uit het Vaticaan zelf, uit de Villa Hadriana en de Capitolijnse Musea.
				<br><br><i>Museo del Tesoro di San Pietro</i>
				<br>Deze collectie bevat de historische kerkschat (gewijde juwelen zoals kruizen en kerkzilver) van de kerk.
				<br><br>
				<br><b>Stanze di Raffaello</b>
				<br><br>Op de eerste verdieping bevinden zich de Stanze di Raffaello (Kamers van Rafaël), ze zijn zeer bekend. Deze zalen werden gedecoreerd door Rafaël Santi, in opdracht van Paus Julius II.
				<br><br>- Stanza della Segnatura
				<br>- Stanza van Heliodorus (Stanza di Eliodoro) (1511-1514) Het thema van de Stanza di Eliodoro is de bescherming die God aan zijn Kerk verleent. Dit thema wordt uitgewerkt in vier symbolische voorbeelden: de Val van Eliodorus in de tempel te Jerusalem, de Mis van Bolsena, de Bevrijding van Petrus uit de gevangenis en de Ontmoeting van paus Leo de Grote met Attila.
				<br>- Stanza van de Borgobrand (Stanza dell'incendio di Borgio) (1514-1517)
				<br>- Sala di Constatino (1517-1524) In de ontvangstzaal zijn afgebeeld de Openbaring van het Kruis (gemaakt door Giulio Romano), de Slag bij de Milvische brug (van Giulio Romano), Doop van Constantijn (van Francesco Penni), Constantijn schenkt Rome aan de paus (van Giulio Romano en Francesco Penni).
				<br><br>
				<br><b>Bereikbaarheid</b>
				<br><br>De ingang van de Vaticaanse museum is gelegen aan de Viale Vaticano. Bereikbaar 500 meter rechts vanaf de Sint Pietersbasiliek. Metro: Cipro-Musei Vaticani.
			</p>
		</div>
		<div id="img504" class="page">
			<div id="wrapper32">
				<img src="img/object_images/504.png" class="big-img">
			</div>
		</div>
		
		<div class="page" id="505">
			<p class="naam"><h2><b>Fontana della Pigna</b></h2></p>
			<img class="plaatje" src="img/object_images/505.png" onclick="app.openIMG('505')">
			<p class="info">
				De Pigna is een voormalige fontein die nu dient als decoratie op een muur bij het Vaticaan.
			</p>
		</div>
		<div id="img505" class="page">
			<div id="wrapper33">
				<img src="img/object_images/505.png" class="big-img">
			</div>
		</div>
		
		<div class="page" id="506">
			<p class="naam"><h2><b>Sarcofagi di Constantina e S.Elena</b></h2></p>
			<img class="plaatje" src="img/object_images/506.png" onclick="app.openIMG('506')">
			<p class="info">
				Santa Costanza is een kerk in Rome die gebouwd werd door de Romeinse keizer Constantijn de Grote in de eerste helft van de vierde eeuw. Het gebouw diende in eerste instantie als mausoleum voor Constantijns dochters Constantina en Helena. Later werd Constantina tot heilige verklaard en kreeg ze de Italiaanse naam Constanza en werd de kerk aan haar gewijd.
			</p>
			<p class="extrainfo">
				De 'Bentvueghels', een gezelschap van kunstenaars afkomstig uit de Nederlanden, kwamen hier in de 17e eeuw regelmatig bij elkaar. Zij dachten dat de Santa Constanza oorspronkelijk aan de wijngod Bacchus was gewijd.
			</p>
		</div>
		<div id="img506" class="page">
			<div id="wrapper34">
				<img src="img/object_images/506.png" class="big-img">
			</div>
		</div>
		
		<div class="page" id="507">
			<p class="naam"><h2><b>Laocoonte</b></h2></p>
			<img class="plaatje" src="img/object_images/507.png" onclick="app.openIMG('507')">
			<p class="info">
				In de Griekse mythologie is Laocoön (Lat.) of Laokoön (Gr.) een Trojaanse priester van Apollon en Poseidon ten tijde van de val van Troje. Zijn verhaal is niet bij Homerus te vinden, maar wel bij latere Griekse en Romeinse auteurs.
			</p>
			<p class="extrainfo">
				Laocoön waarschuwt de Trojanen voor het gevaar van het paard; hij heeft de list van Odysseus doorzien. Als hij het paard voor het eerst ziet, zwaait hij zijn lans in de rug van het heilige gevaarte en raakt daarbij één van de Griekse soldaten in het oor. Net als hij de meerderheid van zijn stadsgenoten heeft overtuigd, wordt Sinon de stad binnen gesleept. Deze Griek is zogenaamd achtergelaten door de vertrokken Grieken, en brengt de Trojanen opnieuw aan het twijfelen, tot een gruwelijk voorteken hen van Laocoöns ongelijk overtuigt: twee slangen komen uit zee aangekropen om Laocoön en zijn zonen Antiphantes en Thymbraeus te verzwelgen.
				<br><br>Over de betekenis van de slangen bestaat bij de antieke vertellers verschil van opvatting: ze zouden door Poseidon gezonden zijn, als opdracht van Athena dat hij de Trojanen evenzeer haatte als zij, of ze zouden Apollo's waarschuwing zijn voor de ondergang van de stad. Volgens Vergilius kropen de slangen door naar de tempel van hun meesteres Athena.
			</p>
		</div>
		<div id="img507" class="page">
			<div id="wrapper35">
				<img src="img/object_images/507.png" class="big-img">
			</div>
		</div>
		
		<div class="page" id="508">
			<p class="naam"><h2><b>Apollo Belvedere</b></h2></p>
			<img class="plaatje" src="img/object_images/508.png" onclick="app.openIMG('508')">
			<p class="info">
				De Apollo van Belvedère (ook wel Apollo Belvedere genoemd) is een beroemd marmeren beeldhouwwerk uit de klassieke oudheid, dat in de 15e eeuw werd herontdekt. Tegenwoordig staat het beeld op een binnenhof in het Apostolisch Paleis te Vaticaanstad en is het een onderdeel van de oudheidkundige verzameling van de Vaticaanse Musea. Het beeld is een Romeinse kopie van een Grieks origineel uit ca. 330-320 v.Chr., dat ontworpen werd door Leochares. Waarschijnlijk dateert de kopie uit de tijd van keizer Hadrianus (117-138).
			</p>
			<p class="extrainfo">
				Het 2,24 meter hoge beeld stelt de Griekse god Apollon voor, net nadat hij de chtonische draak Python met pijl en boog had neergeschoten. Het onderste deel van de rechterarm en de linkerhand ontbraken toen het werd ontdekt. Giovanni Angelo Montorsoli, een beeldhouwer en leerling van Michelangelo, heeft dit gerestaureerd.
				<br><br>Aan het einde van de 15e eeuw kwam het beeld in het bezit van Giuliano della Rovere, de latere paus Julius II. Tijdens Napoleons Italiaanse veldtocht werd het beeld, samen met andere kunstwerken, geroofd en meegenomen naar Parijs, waar het tot 1815 onderdeel uitmaakte van de collectie van het Louvre. Na Napoleons nederlaag kwam het beeld weer terug in Vaticaanstad.
			</p>
		</div>
		<div id="img508" class="page">
			<div id="wrapper36">
				<img src="img/object_images/508.png" class="big-img">
			</div>
		</div>
		
		<div class="page" id="509">
			<p class="naam"><h2><b>Apoxyomenos</b></h2></p>
			<img class="plaatje" src="img/object_images/509.png" onclick="app.openIMG('509')">
			<p class="info">
				De Apoxyomenos is een standbeeld in Rome die een Athleet representeerd.
			</p>
			<p class="extrainfo">
				Vroeger was er geen zeep, maar toch was men graag schoon.
				<br>Hoe ging dat dan ?
				<br>Je smeerde je in met olie.
				<br>De olie nam het vuil op.
				<br>Daarna haalde je met een krabber de olie én het vuil van je lijf.
				<br><br>De jongeman hierboven is bezig zich schoon te vegen.
				<br>In zijn linkerhand had hij oorspronkelijk de krabber. Die is niet bewaard.
			</p>
		</div>
		<div id="img509" class="page">
			<div id="wrapper37">
				<img src="img/object_images/509.png" class="big-img">
			</div>
		</div>
		
		<div class="page" id="510">
			<p class="naam"><h2><b>Torso del Belvedere</b></h2></p>
			<img class="plaatje" src="img/object_images/510.png" onclick="app.openIMG('510')">
			<p class="info">
				Torso del Belvedere is een torso van een standbeeld. Deze torso wordt gezien als het voorbeeld voor beweging in een standbeeld.
			</p>
		</div>
		<div id="img510" class="page">
			<div id="wrapper38">
				<img src="img/object_images/510.png" class="big-img">
			</div>
		</div>
		
		<div class="page" id="511">
			<p class="naam"><h2><b>Augusto di Prima Porta</b></h2></p>
			<img class="plaatje" src="img/object_images/511.png" onclick="app.openIMG('511')">
			<p class="info">
				De Augustus van Prima Porta is een standbeeld uit de 1e eeuw van de Romeinse keizer Augustus. Het beeld werd op 20 april 1863 in de villa van Augustus' vrouw Livia ontdekt. Tegenwoordig staat het beeld in de Vaticaanse Musea.
			</p>
			<p class="extrainfo">
				Het 2,04 meter hoge marmeren beeld toont de keizer in de houding van een veldheer die zijn manschappen toespreekt. Zijn geïdealiseerde gezicht straalt eeuwige jeugd uit en zijn kuras toont de symbolen van zijn goddelijke afkomst. Aan de rechtervoet van de keizer heeft de beeldhouwer een Cupido op een dolfijn geplaatst, om het beeld zo meer steun te geven. Cupido is een zoon van Venus, waarvan Augustus beweerde af te stammen.
			</p>
		</div>
		<div id="img511" class="page">
			<div id="wrapper39">
				<img src="img/object_images/511.png" class="big-img">
			</div>
		</div>
		
		<div class="page" id="512">
			<p class="naam"><h2><b>Stanze di Raffaello</b></h2></p>
			<img class="plaatje" src="img/object_images/512.png" onclick="app.openIMG('512')">
			<p class="info">
				De vier Stanze di Raffaello in het Apostolisch Paleis in het Vaticaan zijn vier kamers in het publieke gedeelte van het paleis, die bekend zijn geworden door de fresco's van Rafaël Santi en zijn assistenten/leerlingen. De opdracht voor de decoratie van deze kamers werd rond 1508 gegeven aan de kunstenaar door paus Julius II. Hiermee wilde Julius II de pauselijke vertrekken van zijn voorganger paus Alexander VI qua grandeur overtreffen. In 1531 was het hele project voltooid.
			</p>
			<p class="extrainfo">
				Rafaël Santi's eerste fresco, de School van Athene, liet een grote indruk na bij paus Julius II, die daarop besloot de kunstenaar de supervisie te geven over alle decoraties. Op 4 oktober 1509 werd hij benoemd tot "scriptor brevium", wat garant stond voor een jaargeld maar hem tevens tot pauselijk hoveling maakte.
				<br><br>De fresco's zijn alle vervaardigd rondom een bepaald thema, waarbij de macht van de kerk en de rol van de paus in het verkrijgen van die macht centraal staan. Als eerbetoon aan zijn mecenas(sen) voert Rafaël dan ook op diverse fresco's Julius II, Leo X en Clemens VII (laatstgenoemde door leerlingen) op als toeschouwer (De verdrijving van Heliodorus uit de tempel, Julius II), hoofdpersoon (De mis in Bolsena, Julius II) of als verbeelding van een vroegere paus (De ontmoeting van Leo de Grote met Atilla, geportretteerd wordt Leo X).
			</p>
		</div>
		<div id="img512" class="page">
			<div id="wrapper40">
				<img src="img/object_images/512.png" class="big-img">
			</div>
		</div>
		
		<div class="page" id="513">
			<p class="naam"><h2><b>Cappella Sistina</b></h2></p>
			<img class="plaatje" src="img/object_images/513.png" style="width:90%; height:auto;" onclick="app.openIMG('513')">
			<p class="info">
				De Sixtijnse Kapel (Italiaans: Cappella Sistina) is de bekendste kapel in het Apostolisch Paleis, de residentie van de paus in Vaticaanstad en vaak te bezichtigen als onderdeel van de Vaticaanse musea.
			</p>
			<p class="extrainfo">
				Het is een van de bekendste binnenruimten ter wereld, vanwege de beroemde fresco's van Michelangelo en omdat het de ruimte is waar in conclaaf de kardinalen bijeenkomen om er een nieuwe paus te kiezen. Voor dit conclaaf wordt op het dak van de kapel een extra schoorsteen geplaatst, waaruit tijdens het conclaaf twee keer per dag rook komt. Dit is afhankelijk van de uitslag van de stemrondes zwarte of witte rook, zodat de mensen op het Sint Pietersplein kunnen zien of er al dan niet een nieuwe paus is gekozen.
			</p>
		</div>
		<div id="img513" class="page">
			<div id="wrapper41">
				<img src="img/object_images/513.png" class="big-img">
			</div>
		</div>
		
		<div class="page" id="514">
			<p class="naam"><h2><b>Vaticaanse Bibliotheek</b></h2></p>
			<img class="plaatje" src="img/object_images/514.png" onclick="app.openIMG('514')">
			<p class="info">
				De Vaticaanse Bibliotheek, de Biblioteca Apostolica Vaticana, is de nationale bibliotheek van de Heilige Stoel, het Vaticaan, gevestigd in Vaticaanstad.
			</p>
			<p class="extrainfo">
				<b>Doelstelling</b>
				<br><br>Paus Nicolaas V verklaarde op 30 april 1451 dat pro communi doctorum virorum commodo, in het algemeen belang van de geleerden, er een bibliotheek moest worden opgericht.
				<br><br>Paus Sixtus IV, die ook de Sixtijnse Kapel liet bouwen, stichtte de bibliotheek en vermeldde in zijn bul van 15 juni 1475 dat de bibliotheek ad decorem militantis Ecclesiae, fidei catholicae augmentum, eruditorum quoque ac litterarum studiis insistentium virorum commodum et honorem opgericht was, "tot een sieraad van de strijdende Kerk, tot vermeerdering van het katholieke geloof, en tot gemak en eer ook van geleerde lieden en zij die zich beijveren om de studie der letteren".
				<br><br>De bibliotheek weerspiegelt het beleid en de missie van de Heilige Stoel en ondersteunt tegelijk de katholieke visie op de cultuur en de wetenschappen. Om deze opdracht in relatieve onafhankelijkheid te kunnen verrichten, valt de leiding organisatorisch niet onder de Curie. De bibliotheek wordt sinds 2012 geleid door aartsbisschop Jean-Louis Bruguès.
				<br><br>Tot 14 juni 1966 diende de bibliotheek ook als achtergrondcollectie van op de Index van verboden boeken geplaatste boeken.
				<br><br>Aan de bibliotheek is een bibliotheekacademie, de Scuola Vaticana di Biblioteconomia, verbonden.
				<br><br>
				<br><b>Geschiedenis</b>
				<br><br>Petrusbrief uit de derde eeuw na Christus (Papyrus Bodmer VIII - Papyrus 72).
				<br><br><i>Oorsprong</i>
				<br>Al vanaf de vierde eeuw was er sprake van het Scrinium (letterlijk schrijn) van de Rooms-katholieke kerk. Dit scrinium was een documentenverzameling die als bibliotheek en archief diende. Al in de zesde eeuw werd de bibliotheek een primaire taak genoemd en werd onder primicerius notariorum geplaatst. In 680 bijvoorbeeld stuurt paus Agatho boeken aan de keizer in Byzantium, Constantijn IV om hem te documenteren met stellingen tegen het Monotheletisme ter voorbereiding van het Concilie van Constantinopel III waar die leer zou worden besproken (en veroordeeld). Ook het fameuze florilegium (bloemlezing) dat aan de basis lag van de veroordeling van het iconoclasme op het tweede Concilie van Nicea in 787 werd opgesteld in het paleis van Lateranen aan de hand van de pauselijke bibliotheek. De bibliotheek was dus wel degelijk een beleidsinstrument.
				<br><br>Aan het eind van de achtste eeuw in 784 werd de eerste bibliothecaris benoemd door Paus Adrianus I, een zekere Theophylactus, die tevens als kanselier dienst deed. Deze verzameling ging in de eerste helft van de dertiende eeuw verloren.
				<br><br>Een nieuwe verzameling werd opgebouwd waarvan de inhoud nog steeds gekend is dankzij een inventaris gemaakt onder Bonifatius VIII, maar de bibliotheek moest zo vaak verhuizen vanwege de conflicten tussen de paus en de Duitse keizer en later tussen pausen en tegenpausen, dat er domweg door dat verhuizen al vele documenten verdwenen, zeker nadat paus Bonifatius VIII in 1303 stierf. De boeken verhuisden in de veertiende eeuw eerst naar Perugia dan naar Assisi en uiteindelijk mee met de pausen naar Avignon.
				<br><br>In Avignon begon paus Clemens V met de heropbouw van een bibliotheek en paus Johannes XXII (overleden in 1334) verzamelde handschriften voor deze derde bibliotheek, maar als de pausen terugkeerden naar Rome na de ballingschap te Avignon, was hun eerste zorg de pauselijke archieven. De bibliotheek keerde in stukken en brokken terug naar Rome en kreeg aanvankelijk waarschijnlijk geen vaste plaats. Een deel van de Avignonese bibliotheek belandde in de 17e eeuw in particuliere handen, namelijk in die van de familie Borghese, en werd pas in 1891 terug verworven.
				<br><br><i>Van Nicolaas V tot Sixtus V</i>
				<br>Het jaar 1376, de terugkeer van paus Gregorius XI kan gezien worden als de start van de moderne Vaticaanse bibliotheek hoewel de historici opteren voor ofwel het pontificaat van paus Nicolaas V of voor 15 juni 1475 de datum van publicatie van de bul Ad decorem militantis ecclesiae door paus Sixtus IV.
				<br><br>Een inventaris van paus Eugenius IV (overleden in 1447) beschreef een collectie van 350 Latijnse, sommige Griekse en slechts enkele Hebreeuwse werken. Zijn opvolger paus Nicolaas V (overleden 1455) begon verwoed manuscripten aan te kopen en te laten kopiëren. Hij kocht bijvoorbeeld een aantal werken uit de vroegere keizerlijke bibliotheek van Byzantium die door de Turken waren verspreid. Tomaso Parentucelli da Sarzana was trouwens al voor hij paus werd een bekend geleerde en bibliofiel. Het was hij die Cosimo de’ Medici raad gaf bij de organisatie van de Medicibibliotheek van San Marco in Firenze. Hij maakte de werken toegankelijk voor geleerden en voor studiedoeleinden zodat we vanaf dat ogenblik van een bibliotheek kunnen spreken. De bekende Florentijnse librariër Vespasiano da Bisticci bevestigde ons dat “[i]ntentione di papa Nicola era di fare una libraria in Sancto Piero per comune uso di tutta la corte di Roma” en zelf schreef hij over het doel van zijn project: "ut pro communi doctorum virorum comodo habeamus librorum omnium tum latinorum tum grecorum bibliothecam condecentem pontificis et sedis apostolicae dignitati" In de tijd van Nicolaas V bestond de bibliotheek uit één enkele leeszaal. Vlak na zijn dood in 1455 omvatte de collectie al 800 Latijnse en 353 Griekse codices.
				<br><br>Het bibliotheekproject van Nicolaas V werd terug opgenomen en tot een goed einde gebracht door paus Sixtus IV (overleden in 1484). Hij schreef de pauselijke bul Ad decorem militantis ecclesiae die op 15 juni 1475 verscheen. Hierin zette hij een juridisch kader op voor de bibliotheek en benoemde de eerste bibliothecaris, de humanist Bartolomeo Platina. In de bul voorziet de paus ook in ruimte voor de bibliotheek in een klein paleis aan de cortile del Papagallo en de cortile del Belvedere, waarvan de benedenverdieping ingericht werd als archief en bibliotheek. Sixtus IV liet de bibliotheekruimtes decoreren door Ghirlandajo, Melozzo da Forlì en Antoniazzo Romano,de glasramen werden gemaakt door Hermannus Teutonicus. Er waren vier kamers in de bibliotheek: de Bibliotheca Latina en de Bibliotheca Graeca voor respectievelijk Latijnse en Griekse werken; de Bibliotheca Secreta voor werken die niet algemeen toegankelijk waren en de Bibliotheca Pontificia voor de pauselijke archieven.
				<br><br>De boeken moesten ter plaatse gelezen en bestudeerd worden en er golden strikte regels. Niettemin werden er ook boeken uitgeleend, de lijsten van de boeken die uitgeleend werden tussen 1475 en 1547 zijn trouwens nog altijd beschikbaar. De collectie bleef groeien, in 1475 waren er 2.527 manuscripten en in 1481, nauwelijks zes jaar later, waren dat er al 3.498. Ook in de 16e eeuw, vooral tijdens het bewind van Leo X, die systematisch handschriften maar ook de nieuwe gedrukte boeken liet opkopen. Hij schonk trouwens zijn eigen collectie van Griekse codices aan de bibliotheek. Op het einde van zijn pontificaat waren er 4.070 manuscripten in de bibliotheek, een zeer groot aantal voor die tijd.
				<br><br>De bibliotheek werd regelmatig uitgebreid met donaties, de broers Guglielmo en Tommaso Sirleto, Antonio Carafa, en Marcantonio Colonna droegen hun collecties van manuscripten en drukken over aan de Vaticana. Ook de bekende geleerde Fulvio Orsini schonk zijn collectie aan de Vaticaanse bibliotheek. Het was de grootste privécollectie van de 16e eeuw en ze omvatte 413 manuscripten waarvan 30 Italiaanse, 270 Latijnse en 113 Griekse naast een groot aantal gedrukte werken.
				<br><br>Door de continue aanwas van de collectie werd het gebouw snel opnieuw te klein en Paus Sixtus V (overleden in 1590) gaf architect Domenico Fontana opdracht een nog groter gebouw neer te zetten, dat vandaag nog steeds deel uit maakt van het bibliotheekgebouw. De bovenverdieping bestaat uit een grote (70 x 15 m) prachtig gedecoreerde zaal die men de Salone Sistino (Sixtijnse zaal) noemt.
				<br><br><i>Zeventiende en achttiende eeuw</i>
				<br>Onder Gregorius XIII was men al begonnen met de archieven te scheiden van de eigenlijke bibliotheek, maar het zou pas onder Paulus V zijn dat in 1612 het archief afgesplitst werd van de bibliotheek en dat de beroemde Geheime Vaticaanse Archieven ontstonden.
				<br><br>De zeventiende eeuw was de periode dat verscheidene prinselijke en private bibliotheken door de Vaticaanse bibliotheek werden opgeslorpt. In 1623 kwamen vele drukken en handschriften uit de Biblioteca Palatina te Heidelberg naar het Vaticaan, de basis van het fonds Palatini. De Palatina werd samen met de universiteitsbibliotheek van Heidelberg door Maximiliaan van Beieren aan paus Gregorius XV geschonken na de verovering van Heidelberg op de protestanten. De Palatina was bij het begin van de Dertigjarige Oorlog met meer dan 3.500 manuscripten, de grootste bibliotheek in Europa. Op die wijze werden er ca. 2.000 Latijnse en 430 Griekse codices aan het fonds toegevoegd en 8.000 incunabelen en gedrukte boeken. Ironisch genoeg is het dankzij deze behandeling als oorlogsbuit dat de Palatina heeft overleefd. In 1689 en 1693 werden de gebouwen in Heidelberg waar de Palatina was ondergebracht door brand vernield.
				<br><br>In 1657 volgde de bibliotheek van de hertogen van Urbino die grotendeels was samengebracht door Federico da Montefeltro maar uitgebreid door zijn zoon Guidobaldo en door de laatste hertog van Urbino Francesco Maria della Rovere. In zijn tijd bevatte de bibliotheek meer dan 1800 manuscripten en 1000 gedrukte boeken. De bibliotheek gaat over in de handen van paus Alexander VII met 1767 werken in het Latijn en Italiaans, 165 Griekse en 128 Hebreeuwse en Arabische boeken.
				<br><br>De Codices Reginenses is de collectie die door koningin Christina van Zweden werd opgebouwd vooral via oorlogsbuit met onder meer de Olmütz bibliotheek, de bibliotheek van Nikolsburg met de befaamde Dietrichstein collectie en de keizerlijke bibliotheek van Praag. De collectie werd na haar aftreden verder aangevuld door aankoop van belangrijke collecties in de Nederlanden en in Frankrijk. Zo kocht ze de collecties van Hugo Grotius en die van Alexander Petau. Christina stierf op 19 april 1689 en haar erfgenaam was kardinaal Decio Azzolino die zelf stierf op 8 juni van datzelfde jaar. Paus Alexander VIII kocht in 1690de bibliotheek van de neef van kardinaal Azzolino. In totaal ging het over 2102 Latijnse en 190 Griekse manuscripten.
				<br><br>De achttiende eeuw werd vooral gekarakteriseerd door het ontstaan en de uitbreiding van de kunstcollecties. In 1738 werd de numismatische afdeling de Medagliere opgericht. Het was in feite de verzameling van kardinaal Alessandro Albani in die tijd de grootste collectie in de wereld na die van de koning van Frankrijk. Maar het begin van de numismatische verzameling zou terug gaan tot paus Marcellus II (1555), die in de tijd dat hij bibliothecaris was, zijn collectie aan de bibliotheek zou geschonken hebben. Tussen 1741 en 1743 geeft paus Benedictus XIV opdracht om de collectie van kardinaal Gaspare Carpegna aan te kopen die niet alleen munten en medailles bevatte maar ook duizenden andere dingen zoals camees, tesserae (mozaïek steentjes), kleine bronzen en juwelen en enkele jaren later wordt de collectie van Saverio Scilla aan de Vaticaanse verzameling toegevoegd. Ook onder paus Clemens XIV en paus Pius VI ging de uitbreiding van de medagliere verder mede dankzij de prefect van de collectie, Giovanni Elia Baldi, met de aankoop van de verzameling van Simone Ballerini en de verzameling van koningin Christina van Zweden.
				<br><br>Ook het Museo Sacro werd opgericht in 1757 en bevatte de verzameling van artefacten uit de christelijke geschiedenis met ivoorsnijwerk, bronzen, textiel, aardewerk glaswerk en emails. Veel voorwerpen uit deze collectie waren afkomstig van de Romeinse catacomben en de opgravingen in Ostia Antica. In 1767 werden de seculiere voorwerpen van de verzameling afgesplitst en ondergebracht in het Museo Profano. Beide musea werden in 1999 overgedragen aan de Vaticaanse Musea. In 1875 werd dan het Gabinetto delle Stampe opgericht, het prentenkabinet.
				<br><br>Maar ook de bibliotheek werd verder uitgebreid met de aankoop van de Capponi (1746) en de Ottoboni (1757) bibliotheken. De waardevolle Capponi bibliotheek bevatte ca. 300 manuscripten, de Ottoboni bibliotheek 3.000 Latijnse en 470 Griekse manuscripten.
				<br><br>Ook in de achttiende eeuw deed paus Clemens XI een grote inspanning om de oriëntaalse sectie van de bibliotheek gevoelig uit te breiden. Hij schonk honderden oriëntaalse werken die hij had verzameld via aankopen voor hem gedaan door specialisten ter zake zowat overal in de oosterse wereld. Paus Clemens XIII voegde de collectie van de gebroeders Assemani toe aan de vaticana. Die bestond uit 202 Syro-Chaldesche, 180 Arabische en 6 Turkse manuscripten.
				<br><br><i>Negentiende en twintigste eeuw</i>
				<br>Toen Rome op het einde van de 17e eeuw werd ingenomen door de troepen van generaal Berthier werd de Vaticaanse bibliotheek systematisch geplunderd. Napoleon bracht een groot deel van de Vaticaanse Bibliotheek in triomf naar Parijs; in 1815 keerden de meeste geroofde werken terug, maar een klein aantal boeken bevindt zich ook nu nog in de Bibliothèque nationale de France; enkele Palatini werden aan de universiteit van Heidelberg teruggeven. De numismatische collectie ging bijna volledig verloren.
				<br><br>In 1809 werd Rome geannexeerd door Frankrijk en werd de Vaticana een nationale bibliotheek van Frankrijk. De bibliotheek werd verrijkt met de werken uit de bibliotheken van de opgeheven kloosters. Na het herstel van de Pauselijke Staat werd de bibliotheek verder uitgebreid met de collectie van Leopoldo Cicognara en onder paus Leo XIII werden de manuscripten in de Borghese Library, met daarbij de 300 manuscripten die deel hadden uitgemaakt van de bibliotheek in Avignon, aangekocht voor de Vaticana. Ook de collectie van de familie Barberini met handschriften, drukwerken en de fameuze Barberini archieven werden aangekocht door Leo XIII in 1902. De Barberini bibliotheek bevatte 11.000 Latijnse, 600 Griekse en 165 Oriëntaalse manuscripten naast ca. 30.000 gedrukte boeken. In hetzelfde jaar werd de verzameling van kardinaal Stefano Borgia aangekocht met 768 Latijnse, 276 Arabische, 178 Syrische, 136 Koptische, 88 Armeens, 81 Turkse, 37 Indische, 37 Ethiopische, 27 Griekse en 15 Georgische manuscripten, de zogenoemde bibliotheek van de Propaganda Fide. In 1922 volgde dan nog de Rossi bibliotheek met meer dan 1.200 manuscripten geschonken door de Jezuïeten en in 1923 de bibliotheek (3,500 manuscripten) en de archieven van de Chigi familie geschonken door de Italiaanse staat.
				<br><br>
				<br><b>Bibliothecarissen</b>
				<br><br>Door de eeuwen heen hebben verschillende bibliothecarissen van de Vaticaanse Bibliotheek ook in andere functies naam gemaakt. Marcello Corvini werd tot paus gekozen, maar regeerde als Marcellus II slechts 22 dagen. Caesar Baronius was een beroemd kerkhistoricus en kardinaal. Angelo Mai was al beroemd als bibliothecaris van de Biblioteca Ambrosiana in Milaan door zijn ontdekkingen van verloren gewaande teksten in palimpsesten, tweemaal beschreven handschriften. De benedictijn Jean Baptiste François Pitra was al bekend als handschriftenexpert en medewerker van Dom Prosper Guéranger in de abdij van Solesmes en van uitgever Jacques Paul Migne. In het begin van de 20e eeuw was ook paus Pius XI pro-prefect en prefect van de Vaticana voor hij tot Paus gekozen werd.
				<br><br>
				<br><b>De fondsen</b>
				<br><br>Er wordt een verschil gemaakt tussen open verzamelingen en gesloten verzamelingen, waarbij het gesloten betekend dat er aan de verzameling niets meer wordt toegevoegd. Gesloten heeft dus niets te doen met ontoegankelijk. De belangrijkste gesloten verzamelingen van gedrukte werken zijn de Barberini verzameling, the Rospigliosi verzameling, de Ferrajoli verzameling, de Chigi verzameling, de Rossiani verzameling, de De Marinis verzamelingen en de Palatina verzameling. Voor de manuscripten, zie de lijst onderaan deze sectie.
				<br><br>De Manuscripten verzameling betstaat uit de afdeling manuscripten die vandaag ongeveer 80.000 volumes herbergt en de afdeling Archieven opgericht tussen 1970 en 1980 die 75.000 volumes met documenten bevat. In het midden van de twintigste eeuw werd een index opgebouwd van de werken, de zogenaamde Bishop catalogus die vandaag wordt omgezet in een elektronische catalogus (nog in opbouw), maar ook de Bishop catalogus behandelde maar ca. 11.000 werken. Verder is het nog behelpen met de handgeschreven inventarislijsten van de 17e eeuw en later, met de inventarissen die meekwamen met vreemde bibliotheken en met de getypte inventarislijsten uit de 20e eeuw.
				<br>De geheime archieven zijn bevatten ongeveer 150.000 documenten waaronder briefwisseling en verslagen van de nuntiaturen. De archieven zijn sinds 1612 ondergebracht in een aparte entiteit met zijn eigen administratie, onafhankelijk van de bibliotheek.
				<br>De verzameling van gedrukte werken die ongeveer 1.500.000 oude en zeldzame werken bevat waarvan 8.600 incunabelen waarbij de Gutenberg bijbel, het eerste met losse letters gedrukte boek in Europa. De catalogus is beschikbaar via de Opac op het internet sinds 1994. Van de 8.600 incunabelen zijn er 5.222 gedocumenteerd op de Incunabula Short Title Catalogue van de British Library. Daarvan waren er 3.613 gedrukt in Italië, 1.323 in Duitsland, 192 in Frankrijk en 68 in de Bourgondische Nederlanden.
				<br>Het prentenkabinet bevat in totaal ca. 65.000 gedrukte prenten of gravures, 1.400 kaarten, 1.300 kopergravures met daarnaast een verzameling van tekeningen en van foto’s.
				<br>De Vaticaanse bibliotheek wordt vaak een bibliotheek van bibliotheken genoemd en dit wordt duidelijk als men de lijst uit 1901 opgesteld door Franz Ehrle S.J. van de gesloten fondsen in de Vaticaanse bibliotheek bekijkt.
				<br><br>
				<br><b>Befaamde werken</b>
				<br><br>Verluchte handschriften:
				<br><br>-Vergilius Vaticanus
				<br>-Vergilius Romanus
				<br>-Barberini Evangeliarium
				<br>-Sacramentarium Gelasinum
				<br>-Missale Gothicum
				<br>-Evangeliarium van Lorsch
				<br>-Joshua Rol
				<br>-De arte venandi cum avibus
				<br>-Bibbia Estense
				<br>-Urbino bijbel
				<br><br>Teksten:
				<br><br>-Palatijnse Vergilius
				<br>-Elementen van Euclides
				<br>-Almagest van Ptolemaeus
				<br>-Codex Vaticanus Graecus 1209
				<br>-Libri Carolini
				<br><br>
				<br><b>Toegankelijkheid</b>
				<br><br>Het oorspronkelijke ideaal van Nicolaas V, van een bibliotheek die toegankelijk zou zijn voor geleerden en voor studiewerk werd zeer snel vergeten. Een van de redenen hiervoor was ongetwijfeld dat de inhoud van de bibliotheek niet gekend of gedocumenteerd was zodat het zelfs voor diegenen die toegang kregen tot de bibliotheek het zeer moeilijk of onmogelijk was om gericht naar een bepaald onderwerp te zoeken. Een catalogus bestond niet en inventarissen waren onvolledig en werden trouwens angstvallig bewaakt.
				<br><br>Dit betekent echter niet dat de bibliotheek ontoegankelijk was, er zijn zoals hoger gezegd, lijsten van uitgeleende werken en lijsten van personen die toegang kregen tot de bibliotheek tussen 1475 en 1881 en het bezoek van Montaigne aan de bibliotheek is genoegzaam bekend. maar de occasionele bezoeker en ook Montaigne moest zich tevreden stellen met een aantal tentoongestelde werken zoals een Bijbel, de Vergilius Romanus de Bembinus van Terentius en de zogenoemde liefdesbrieven van Hendrik VIII van Engeland aan Anna Boleyn. Clemens XIII vaardigde tijdens zijn pontificaat (1758-1769) een ordonnantie uit die het raadplegen van de werken strikt beperkte en we kunnen in de correspondentie van een Spaanse priester met zijn broer uit 1785 nog altijd diens vernietigende kritiek lezen.
				<br><br>Het zou bijna nog een eeuw duren, tot het pontificaat van Leo XIII tot er verandering in het beleid kwam. Op 18 augustus 1883 stelde Leo XIII de bibliotheek en de archieven open voor gekwalificeerde onderzoekers en de prefect, later bibliothecaris Franz Ehrle die tussen 1895 en 1914 de leiding had, bracht dit in de praktijk. Onder zijn leiding werd begonnen met de uitgaven van de reeks Studi e Testi, die collecties en werken, maar ook vakgebieden zoals paleografie of klassieke, middeleeuwse en moderne filologie in de bibliotheek beschrijft en vandaag (2012) meer dan 460 volumes telt. In deze reeks werden ook catalogi uitgegeven.
				<br><br>Er werd ook een aanvang gemaakt met het opstellen van een catalogus voor de handschriften, maar men beperkte zich niet tot een inventaris maar gaf voor elk volume een kleine beschrijving. Dat maakt dat men na honderd jaar nog maar goed een derde van de werken op die manier gecatalogiseerd heeft. In 2012 is een programma gestart voor de digitalisering van de meer dan 80.000 volumes in de Vaticana. Alles bij elkaar vertegenwoordigt dat een volume van meer dan veertig miljoen pagina’s. Dit project zal ettelijke jaren in beslag nemen maar is na jaren van voorbereidend werk nu in de operationele fase gekomen.
				<br><br>Voor de gedrukte werken werd met de hulp van het Carnegie-fonds voor Internationale Vrede en de Congresbibliotheek van de Verenigde Staten tussen 1927 en 1939 een kaartcataloog opgesteld die ondertussen werd omgezet naar een elektronische catalogus die raadpleegbaar is via het internet.
				<br><br>
				<br><b>Vandaag</b>
				<br><br>De bibliotheek is toegankelijk voor wetenschappelijk onderzoek. In juni 2007 sloot de bibliotheek de deuren vanwege een grote verbouwing die tot september 2010 heeft geduurd.
			</p>
		</div>
		<div id="img514" class="page">
			<div id="wrapper42">
				<img src="img/object_images/514.png" class="big-img">
			</div>
		</div>
		
		<div class="page" id="515">
			<p class="naam"><h2><b>Pinacoteca</b></h2></p>
			<img class="plaatje" src="img/object_images/515.png" onclick="app.openIMG('515')">
			<p class="info">
				Een pinacotheek (Grieks: pinax = plank, tafeltje, schilderij) is een schilderijenverzameling of kunstkabinet.
			</p>
			<p class="extrainfo">
				De naam komt oorspronkelijk van een zogeheten vierkante zaal, een uitbouw van de Propylaeën te Athene, ten tijde van Pausanias (2e eeuw na Chr.) die nog muurschilderingen bevatte.
				<br><br>In de Romeinse keizertijd had vrijwel elke vermogende Romein zijn eigen pinacotheek.
				<br><br>Het woord is tegenwoordig nog in gebruik voor drie musea te München en verschillende musea in Italië, onder andere in Vaticaanstad en in Bologna.
			</p>
		</div>
		<div id="img515" class="page">
			<div id="wrapper43">
				<img src="img/object_images/515.png" class="big-img">
			</div>
		</div>
		
		<div class="page" id="601">
			<p class="naam"><h2><b>Pompeï</b></h2></p>
			<img class="plaatje" src="img/object_images/601.png" onclick="app.openIMG('601')">
			<p class="info">
				Pompeï (Italiaans: Pompei) is een gemeente en een Romeinse stad in de Italiaanse provincie Napels (regio Campanië) en telt 25.726 inwoners (31 december 2004). De oppervlakte bedraagt 12,4 km², de bevolkingsdichtheid is 2146 inwoners per km².
				<br><br>Pompeï was ook de naam van een provinciestad met ongeveer 20.000 inwoners die bestond van de 7e eeuw voor Christus tot in de eerste eeuw na Christus. Osken, Samnieten, Grieken, Etrusken en Romeinen lieten er allemaal hun sporen achter. Pompeï, dat in 62 n.Chr. al door een aardbeving was getroffen, werd in 79 bedekt door as als gevolg van een uitbarsting van de Vesuvius. Het is daardoor een van de bestbewaarde Romeinse steden geworden.
				<br><br>Nadat de eerste overblijfselen al aan het eind van de zestiende eeuw werden ontdekt, worden sinds de 18e eeuw archeologische opgravingen verricht. Sindsdien zijn grote delen van de stad blootgelegd en geeft de plaats een goed geconserveerd beeld van het Romeinse dagelijks leven. Pompeï staat op de Werelderfgoedlijst van UNESCO en is een belangrijke toeristische attractie die jaarlijks zo'n 2,5 miljoen bezoekers trekt.
			</p>
			<p class="extrainfo">
				<b>Geschiedenis</b> 
				<br><br>Pompeï is waarschijnlijk in de 7e eeuw v.Chr. ontstaan toen Osken zich vestigden op een verhoging in het landschap langs de rivier de Sarno. In de 6e eeuw v.Chr. stond het stadje onder Etruskische invloed. Na de zeeslag bij Cumae (474 v.Chr.), toen de Etrusken werden verslagen, kwam de stad in de invloedssfeer van de Samnieten. In de 3e eeuw v.Chr. kreeg Pompeï de status van bondgenoot van de Romeinen, maar was nog niet Romeins. In de jaren 91-89 v.Chr. deed het mee aan de Bondgenotenoorlog tegen Rome, waarbij het samen met Stabiae en Herculaneum werd verslagen door de Romeinse dictator Sulla, die de stad in 80 v.Chr. tot een Romeinse colonia maakte met de officiële naam Colonia Veneria Cornelia Pompeianorum. De naam Veneria verwees naar Venus, de beschermgodin van de stad, en Cornelia was ontleend aan de familienaam van Sulla. In de Romeinse tijd was het een bloeiende stad met ca. 12.000 inwoners (schattingen lopen echter uiteen van 6.400 tot 30.000).
				<br><br>In 59 n.Chr. vonden er hevige rellen plaats in het amfitheater tussen inwoners van Pompeï en het naburige Nuceria, waarbij vele doden vielen. Het was voor keizer Nero aanleiding de gladiatorenspelen voor tien jaar te verbieden. Het voorval is beschreven door Tacitus (Annalen, XIV, 17). In 62 (volgens Tacitus) of 63 n.Chr. (volgens Seneca) werd Pompeï door een aardbeving grotendeels verwoest. Op 24 augustus 79 n.Chr. ten tijde van keizer Titus volgde de fatale uitbarsting van de Vesuvius, die Pompeï bedekte met een vier meter dikke laag vulkanische as en brokstukken (lapilli). De uitbarsting werd door Plinius de Jongere beschreven in een brief, waarin hij Pompeï overigens niet noemde.
				<br><br>Resten van Pompeï werden voor het eerst teruggevonden bij de aanleg van het Sarnokanaal in 1594-1600. In 1748 werden opgravingen gedaan onder supervisie van Karel van Bourbon, de koning van Napels. De eerste serieuze opgravingen begonnen in 1860 onder leiding van de archeoloog Giuseppe Fiorelli. Hij was ook degene die het procedé bedacht om gipsafgietsels van de slachtoffers te maken. Inmiddels is Pompeï voor 3/5 deel opgegraven.
				<br><br>
				<br><b>Ligging en topografie</b>
				<br><br>Pompeï ligt ten zuidoosten van de Vesuvius, ongeveer 10 km van de krater. Het ontstond aan het riviertje de Sarno (Latijn: Sarnus), waarvan de benedenloop in de oudheid bevaarbaar was. Het lag ongeveer 500 m van zee en had een haven (die nog niet precies gelokaliseerd is); na de uitbarsting van de Vesuvius is het 2 km van zee komen te liggen.
				<br><br>Het zuidwestelijke deel rondom het Forum en het Foro Triangolare vormt het oudste deel van de stad. In de Samnitische tijd is de stad uitgebreid volgens een schaakbordpatroon, al werd de 3 km lange stadsmuur al gebouwd in de 6e eeuw v.Chr. De muur had 8 poorten. Van twee ervan is de antieke naam bekend: de Porta Salina (nu Porta di Ercolano) en de Porta Urbulana (nu Porta di Sarno). De hoofdstraat (decumanus maximus), die van oost naar west loopt, wordt met de Italiaanse naam Via dell'Abbondanza (Straat van de overvloed) aangeduid, naar de afbeelding van de godin Fortuna met een hoorn des overvloeds op een fontein (It. abbondanza = overvloed). De archeologen hebben Pompeï ingedeeld in 9 regio's (aangeduid met de Romeinse cijfers I-IX), die weer zijn opgedeeld in insula's (genummerd in Arabische cijfers), dat wil zeggen door straten omgeven huizenblokken. Het woord insula wordt in Pompeï dus niet 'zoals gewoonlijk' gebruikt voor een flatgebouw met huurkamers.
				<br><br>In de Romeinse tijd kwamen er ook villa's buiten de stadsmuren, zoals de Villa dei Misteri. Er is ook een naam bekend van een wijk buiten de muren, de Pagus Augustus Felix Suburbanus. Mogelijk was ook Oplontis een buiten de muren gelegen villagebied van Pompeï. Van Cicero weten we dat hij een stuk grond bezat bij Pompeï (Plutarchus, Leven van Cicero 8).
				<br><br>
				<br><b>Huizen</b> 
				<br><br>De huizen in Pompeï waren voor het grootste deel typisch Italiaanse atriumhuizen (zie ook: Domus). Het atrium vormde het centrale gedeelte in dit huis. In het verlengde van het atrium lag meestal een binnentuin in de vorm van een peristylium, een onderdeel dat uit de Hellenistische bouwkunst was overgenomen. Rond atrium en peristylium lagen de verschillende woon- en werkvertrekken. De huizen hadden doorgaans ook een bovenverdieping, maar daar is zelden nog iets van bewaard. Veel huizen waren verbonden met een werkplaats. Vaak ook was er een winkel of een bar op de begane grond aan de straatkant. De huizen waren rijk versierd met mozaïeken op de vloeren en fresco's op de muren. De Romeinse muurschilderkunst wordt op grond van de vondsten in Pompeï ingedeeld in vier groepen, de zogenaamde vier Pompeiaanse stijlen. De oudste fresco's, de eerste Pompeiaanse stijl, dateren van het einde van de Samnitische periode, terwijl de nieuwste, de vierde stijl, kort voor de uitbarsting van de Vesuvius in 79 zijn ontstaan. Van het meubilair in de huizen is zeer weinig bewaard, omdat hout het meest gebruikte materiaal was. Wel zijn bronzen ornamenten van bijvoorbeeld aanligbedden teruggevonden.
				<br><br>Van de vele huizen in Pompeï noemen we er hier slechts enkele. Tot de beroemdste behoort het Huis van de Faun, zo genoemd naar een bronzen beeldje van een dansende faun in het impluvium. Nadat het huis met een tweede peristylium was uitgebreid, vulde het een heel insula. In een vertrek aan het eerste peristylium lag het beroemde Alexandermozaïek (origineel in het Nationaal Archeologisch Museum te Napels, ter plekke ligt sinds 2006 een replica). Het Huis van de Vettii behoorde aan de rijke handelaren Aulus Vettius Conviva en Aulus Vettius Restitutus. De schildering van Priapus in de vestibule lijkt te verwijzen naar het feit dat ze hun rijkdom te danken hadden aan de opbrengst van het land. Het huis heeft een mooi gerestaureerde peristyliumtuin, die voorzien was van allerlei fonteinen. Veel vertrekken zijn voorzien van beroemde fresco's met mythologische onderwerpen. Het Huis van Loreius Tiburtinus is een soort villa binnen de stadsmuren met een opvallend grote tuin. De eigenaar was priester van Isis. Hij had een tuin op twee niveaus met een mooie loggia en een waterkanaal. Daarmee kon op feestdagen ter ere van Isis de overstroming van de Nijl worden nagebootst.
				<br><br>Net buiten de stadsmuren zijn enkele villa's teruggevonden, landbouwbedrijven met een luxueus woongedeelte. De beroemdste is de Villa dei Misteri, waarvan de eigenaar van de wijnbouw leefde. Het had onder andere ruimtes met wijnpersen. De villa is genoemd naar het triclinium met beroemde fresco's waarop te zien is hoe een meisje wordt ingewijd in de mysteriën van Dionysus.
				<br><br>
				<br><b>Openbare gebouwen</b> 
				<br><br><i>Forum</i> 
				<br>Het forum is een groot, uitzonderlijk lang plein (32 x 142 m) voor handel, bestuur en goden- en keizercultus. Het met grote platen travertijn bedekte plein was omgeven door een wandelgalerij met een colonnade van twee verdiepingen zuilen, de onderste Dorisch en de bovenste Ionisch. Deze is aangelegd in de 2e eeuw v.Chr. uit tufsteen en later voor een deel vervangen door travertijn. De galerij onttrok de gebouwen rondom het plein aan het zicht en daardoor viel het Capitolium, de tempel voor Jupiter, Juno en Minerva, op het middendeel des te meer op. Het hoge podium is bewaard met de onderkanten van de twaalf Korinthische zuilen van de pronaos (het voorportaal), die voor de drievoudige cella stond. De tempel, geflankeerd door twee erebogen, sloot de noordkant van het forum af. Verder bevinden zich op het middengedeelte aan de westkant de resten van de suggestus (het spreekgestoelte) en aan de zuidkant enkele sokkels waarop beelden van vooraanstaande burgers stonden.
				<br><br>Aan de zuidkant liggen drie gebouwtjes naast elkaar die gebruikt werden voor het bestuur van de stad, mogelijk (van oost naar west) het gebouw van de duumviri, de burgemeesters die zich ook met rechtspraak bezighielden en de schatkist bewaakten, het archief (tabularium) en een raadsgebouw (curia). Aan de oostkant hiervan ligt, aan de overzijde van de weg, het Comitium (gebouw voor verkiezingen). Het had oorspronkelijk vijf ingangen aan de forumkant en vijf uitgangen aan de Via dell'Abbondanza, zodat de menigte goed kon doorstromen bij verkiezingen. Na de aardbeving van 62/63 waren er nog maar drie toegangen in totaal.
				<br><br>In de zuidwesthoek staat de Basilica, de hal voor handel en rechtspraak. Dit gebouw is ontstaan in de 2e eeuw v.Chr. en is daarmee een van de oudste voorbeelden van dit type gebouw. De basilica had in de lengterichting drie schepen, gescheiden door zuilen. De ingang lag aan de korte kant aan het forum. Aan de westkant van het forum ligt, gescheiden door de weg naar de Porta Marina, naast de Basilica de Tempel van Apollo. Deze tempel, waarvan de oorsprong teruggaat tot de 6e eeuw v.Chr., ligt met zijn zijkant aan het forum. De tempel zelf staat op een hoog podium met een altaar ervoor, in een tempeldomein dat is omgeven door 48 zuilen. Rechts tussen de zuilen staat een bronzen beeld van Apollo (origineel in het Nationaal Archeologisch Museum te Napels) en links een (deel van een) bronzen beeld van zijn zuster Diana. Ook staat er een Ionische zuil met een marmeren zonnewijzer voor de tempel.
				<br><br>Tegen de ommuring van de Apollotempel aan het forum staat de Mensa Ponderaria, de officiële tafel voor de controle van maten en gewichten. Deze waren eerst geijkt naar het plaatselijke Oskische systeem, maar later gestandaardiseerd naar het Augusteïsche systeem, zoals de inscriptie aan de voorzijde vermeldt (ca. 20 v.Chr.). Na de muur van de Apollotempel volgt het Forum Holitorium, de groentemarkt (soms ook wel horreum, graanpakhuis, genoemd), dat nu in gebruik is als opslagplaats voor losse vondsten uit Pompeï. Aan de westkant liggen ten slotte een openbare latrine en het aerarium (de staatskas).
				<br><br>Aan de oostkant ligt rechts het Gebouw van Eumachia. Het was geschonken door Eumachia, een priesteres van Venus, zoals twee inscripties vermelden. Door een fraai met versierd marmer omlijste ingang komt men in een binnenhof. In de apsis stond een standbeeld van Concordia Augusta (= Livia, de vrouw van keizer Augustus), aan wie het gebouw gewijd was. Achterin staat ook een standbeeld van Eumachia (origineel in het museum te Napels), geschonken door het gilde van de vollers (fullones). Daarom heeft men ten onrechte gedacht dat het gebouw een wol- of stoffenmarkt was. De functie is niet goed bekend; het was mogelijk een slavenmarkt of een opslagplaats of een ruimte voor feesten ter ere van Concordia. Naast het Gebouw van Eumachia ligt de zogenaamde Tempel van Vespasianus, een heiligdom dat in oorsprong al uit de tijd van Augustus stamt, en aan de keizercultus was gewijd. Voor de resten van het tempelgebouw staat een mooi marmeren altaar met een reliëf van een offerscène. Daarnaast het Heiligdom van de Lares, een met bontgekleurde marmerplaten bedekte ruimte voor de Laren, de beschermgoden van de stad. Het laatste gebouw aan de oostkant is het Macellum, een overdekte markt. Het was vooral een vlees- en vismarkt, maar in de winkeltjes (tabernae) aan de oost- en noordkant zijn ook sporen van graan en fruit gevonden. De winkeltjes liggen rondom een hof. In het midden daarvan staan op een polygonaal pleintje twaalf sokkels waarin houten palen werden gestoken die een kegelvormig dak droegen, waaronder vis werd verkocht.
				<br><br><i>Amfitheater en theaters</i>
				<br>In de uiterste zuidoosthoek, bijna tegen de stadsmuur, ligt het Amfitheater, dat werd gebruikt voor gladiatorengevechten en gevechten met wilde dieren. Voor zover bekend is dit het oudste stenen amfitheater uit de Romeinse oudheid. Volgens een bouwinscriptie werd het door de twee hoogste magistraten van de stad, Gaius Quinctius Valgus en Marcus Porcius, op eigen kosten gebouwd en kort na 70 v.Chr. in een plechtige inwijdingsceremonie aan de stad aangeboden. Het is niet zoals de meeste amfitheaters met boogconstructies en beton op de grond gebouwd, maar er werd een kuil gegraven, waarin de arena kwam te liggen. De vrijgekomen grond werd er omheen geplaatst als een aarden wal, die door een steunmuur is omgeven, en waarop stenen zitplaatsen werden aangelegd. De armere toeschouwers moesten aan de buitenkant via trappen die tegen de steunmuur gebouwd waren, naar boven en vervolgens via een omleiding boven op de muur langs trappen naar hun (nu verdwenen) houten plaatsen. Voor de rijkeren waren er aparte ingangen, waardoor zij via gangen naar hun vooraan gelegen, stenen zitplaatsen gingen. Het amfitheater meet 135 x 104 m, en de arena 66 x 34 m. Op een fresco dat de rellen laat zien in jaar 59 n.C. (zie boven bij 'Geschiedenis') en dat zich nu in het Nationaal Archeologisch Museum te Napels bevindt, is te zien dat een velarium (zonnescherm) is gespannen over een deel van de tribunes, kennelijk tussen twee torens van de stadsmuur die direct achter het amfitheater stond.
				<br><br>Het Theater, bedoeld voor toneelvoorstellingen en ook wel voor politieke bijeenkomsten, is in de 2e eeuw v.Chr. op de Griekse manier in een natuurlijke uitholling van de heuvel van het Foro Triangolare aangelegd. Dit theater heeft een geheel ronde orchestra waaromheen in een hoefijzervorm de cavea met 28 rijen zitplaatsen liggen, verdeeld in drie ringen: onderaan de ima cavea met 4 brede rijen voor vooraanstaande personen, dan de media cavea met 20 rijen, vervolgens een loopgang en bovenaan de summa cavea met 4 rijen. In totaal was er ruimte voor ca. 5000 personen. Achter de scaena (het podium) rees een versierde achterwand (scaenae frons) op, die ooit drie verdiepingen hoog was. Hierachter ligt een grote quadriporticus (de Quadriporticus van het theater) die oorspronkelijk diende als een soort foyer voor de toeschouwers. In de zuilengangen waren winkeltjes waar de toeschouwers tijdens de pauzes versnaperingen konden kopen. Deze porticus werd echter na 62/63 n.C. in gebruik genomen als onderkomen voor gladiatoren.
				<br><br>Vlak naast het theater bevindt zich het goed bewaarde Odeion. Dit 'kleine theater' diende voor muziek- en zangvoorstellingen (zie ook: odeion). Het was overdekt (men sprak daarom ook wel van theatrum tectum) voor een goede akoestiek. Het stamt uit de tijd van Sulla (ca. 80 v.Chr.) en had ruim 1000 zitplaatsen.
				<br><br><i>Badhuizen</i> 
				<br>Binnen de stadsmuren van Pompeï lagen drie openbare badhuizen (thermen). Het oudst zijn de Stabiaanse Thermen, zo genoemd omdat dit badhuis vlakbij de Stabiaanse poort ligt. Het badhuis had aparte afdelingen voor mannen en vrouwen. Het kleinere vrouwengedeelte - met frigidarium, tepidarium en caldarium - had zijn ingang aan de zijkant. De palaistra, die ook een openluchtzwembad (natatio) heeft, hoorde bij het mannengedeelte. Daarvandaan is er een toegang naar het zeer goed bewaarde apodyterium (kleedruimte) met nissen voor de kleding. Daarvandaan kwam men in het tepidarium en caldarium en in het ronde laconicum (droge zweetruimte); een frigidarium ontbreekt in het mannengedeelte. Achter de palaestra bevinden zich een latrine en vier peeskamertjes.
				<br><br>De Forumthermen hadden eveneens aparte afdelingen voor mannen en vrouwen. Het vrouwendeel was kleiner en is later ingebouwd. Van het mannendeel zijn een mooi apodyterium bewaard, dat kledingnissen heeft versierd met atlanten, en een caldarium waarin een marmeren waterbekken (labrum) staat met in bronzen letters op de rand de namen van de magistraten die het hebben laten maken met publiek geld (5.240 sestertiën). De relatief kleine palaistra is momenteel in gebruik als restaurant.
				<br><br>De Centrale Thermen vormen een groot badcomplex, dat een heel insula in beslag neemt. Men is ergens na de aardbeving van 62/63 n.C. met de bouw begonnen, kennelijk om te voorzien in de behoefte aan een groot, modern badgebouw, maar het is nooit in gebruik genomen. Het complex is omgeven door een muur waarvoor gebruik is gemaakt van materiaal van kapotte gebouwen.
				<br><br>Buiten de stadsmuren, bij de Porta Marina, lag een thermencomplex dat bekendstaat als de Suburbane Thermen. Het was waarschijnlijk een modern complex met als bijzonderheid grote ramen die uitzicht op zee boden. In de kleedruimte bevinden zich erotische fresco's. Niet ver daarvandaan lagen nog de particuliere Sarnothermen.
				<br><br><i>Tempels</i> 
				<br>Naast de tempels aan het Forum (zie boven) waren er nabij het centrum van Pompeï nog enkele tempels. Een hooggelegen driehoekig terrein aan de rand van het oude stadsgedeelte, tegenwoordig Foro Triangolare (driehoekig forum) genoemd, was een cultusterrein. Er had een tempel gestaan die samen met de Apollotempel de oudste tempel van de stad was geweest. Het was een Dorische tempel van 7 x 11 zuilen. Er was al in de Romeinse tijd weinig meer van over, maar op grond van de bewaard gebleven kapitelen kan de tempel in de 6e eeuw v.Chr. gedateerd worden. In de 2e eeuw v.Chr. werd het terrein omgeven door een zuilengalerij van 95 Dorische zuilen. Alleen de zuidwestkant bleef open, zodat de tempel vanaf zee goed zichtbaar was. Voor de tempel staan de resten van drie altaren van tufsteen.
				<br><br>Vlak naast de toegang tot het Foro Triangolare ligt de Tempel van Isis. Deze ontstond aan het begin van de 1e eeuw v.Chr. Na de aardbeving van 62/63 n.C. werd hij herbouwd op kosten van Numerius Popidius Celsinus, de zoon van een vrijgelaten slaaf. De tempel ligt in een door hoge muren omgeven domein, opdat het binnenste van de tempel niet vanaf de straat gezien kon worden. De Isistempel is de best bewaarde tempel van Pompeï. Na de opgraving in de 19e eeuw werden de beelden, fresco's en cultusvoorwerpen uit de tempel overgebracht naar het Nationaal Archeologisch Museum te Napels. In een hoek van het domein is een kleine tempel waar Nijlwater werd bewaard, dat voor cultusdoeleinden diende.
				<br><br>Goed zichtbaar vanaf zee was de Tempel van Venus; deze lag aan de rand van de stad tussen de basilica en de Porta Marina. Venus was de beschermgod van Sulla, die Pompeï tot Romeinse colonia maakte, maar werd ook al voordien in Pompeï vereerd als Venus Fisica. De tempel is bij de aardbeving in 62/63 n.Chr. in een ruïne veranderd en was in 79 n.Chr. nog niet opgebouwd, waardoor er vrijwel niets van over is.
				<br><br>Tegenover de Forumthermen ligt aan een kruispunt de Tempel van Fortuna Augusta. Hij werd gebouwd in 3 n.Chr. door de politicus Marcus Tullius en was gewijd aan de keizercultus. Na de aardbeving van 62/63 n.Chr. werd hij niet weer opgebouwd. Maar er is nog steeds een podium met een trap te zien en een groot deel van de cella. Daarvoor stond een pronaos, waarvan nog een aantal Korinthische kapitelen is bewaard.
				<br><br>
				<br><b>Handel en nijverheid</b>
				<br><br>Literaire bronnen noemen de productie van wijn, olijfolie, vissaus en puimsteen in Pompeï. De vruchtbare grond bij de Vesuvius leende zich goed voor landbouw. Vooral de wijnbouw en de olieproductie waren bedoeld voor de export. Graan werd voor de eigen behoefte verbouwd. Villa's buiten de stadsmuren hadden vaak een wijnpers en een wijnkelder. In de buurt van het amfitheater was zelfs een wijngaard binnen de stadsmuren.
				<br><br>Een ander exportproduct vormde garum (of liquamen), de door de Romeinen veel gebruikte vissaus. Waarschijnlijk werd de garum gemaakt in fabrieken die wegens de penetrante geur buiten de stad lagen, waarschijnlijk bij de kust. Ook werd niet-afgewerkte garum aangevoerd uit Spanje om in Pompeï zijn eindbewerking te krijgen met zout, dat in de buurt werd gewonnen. Het Pompeiaanse garum was in de hele Romeinse wereld bekend. In de stad is een garum-winkel teruggevonden die toebehoorde aan Aulus Umbricius Scaurus.
				<br><br>De textielnijverheid was in Pompeï een vrij grote bedrijfstak. De bewerking van ruwe wollen stoffen door vollers (fullones) was een specialisme. Daarbij werden ruwe wollen stoffen gebruiksklaar gemaakt door ze te wassen in urine en ze te ontvetten met vollersaarde. De benodigde urine werd gewonnen in kruiken die her en der in de stad waren opgehangen. Er zijn acht kleinere en drie grote vollerijen (fullonicae) teruggevonden, die grote stenen bakken hebben voor de diverse bewerkingen van de stoffen. Na bewerking in de vollerij was de stof geschikt om er tunica's, toga's en andere kledingstukken van te maken.
				<br><br>De exportproducten werden via de aan de Sarno gelegen haven vervoerd. Daar werden ook overzeese producten aangevoerd, die niet alleen voor Pompeï dienden, maar - zo meldt de schrijver Strabo - ook voor Nola, Nuceria en Acerrae. Om deze handel financieel mogelijk te maken waren er handelsbanken. In het Huis van Lucius Caecilius Iucundus werd een houten kist met meer dan 100 wastabletten teruggevonden, die het archief van zijn handelsbank bevatten.
				<br><br>In de stad bevonden zich vele bakkerijen, die makkelijk te herkennen zijn aan de aanwezigheid van cilindervormige maalstenen en stenen bakovens. Huizen van diverse gespecialiseerde beroepsbeoefenaars zijn teruggevonden. Er was bijvoorbeeld een ijzerhandelaar, in wiens winkel vele ijzeren werktuigen zijn teruggevonden. In het Huis van de Chirurg is een verzameling metalen medische instrumenten teruggevonden. Tegenover de Stabiaanse thermen waren barbiers (tonsores) gevestigd. De winkels (tabernae) waren gevestigd in het aan de straatkant gelegen deel van de huizen en werkplaatsen.
				<br><br>Aan de straten lag ook een groot aantal cafetaria's. Deze worden meestal aangeduid met het uit Grieks afkomstige woord thermopolium, omdat men er warme dranken verkocht. Deze werden verwarmd door een warm-waterreservoir in een hoek. De thermopolia, waarvan er al meer dan 150 zijn teruggevonden, zijn makkelijk ter herkennen aan een L-vormige, met marmer ingelegde toonbank waarin zich aardewerken potten bevinden. Deze werden waarschijnlijk voor droge etenswaren als droge vruchten, linzen en bonen gebruikt. Kruiken met wijn stonden op de grond of hingen in rekken aan de muur. Voor een deel waren dit in feite kruidenierswinkels, maar vaak ook konden klanten staande aan de straat iets eten of drinken, soms ook binnen zitten. Men spreekt dan ook wel van een popina (kroeg) of een caupona (herberg). In veel kroegen waren ook bordelen gehuisvest, maar dat dat er echt 35 waren, zoals wel wordt beweerd op grond van de vondsten van bedden en graffiti, lijkt onwaarschijnlijk. Er was slechts één bordeel dat niet aan een kroeg was verbonden: het Lupanar. Het had twee verdiepingen, waarvan de functie van de bovenverdieping niet geheel duidelijk is. Op de benedenverdieping zijn boven de deuren naar de kamertjes fresco's met verschillende seksuele posities aangebracht.
				<br><br>
				<br><b>Infrastructuur</b> 
				<br><br><i>Straten</i> 
				<br>In het oude westelijke stadsgedeelte liggen enkele kronkelige straten. Maar de rest van de Pompeiaanse straten is in de Samnitische tijd aangelegd volgens het Grieks-Hellenistische schaakbordpatroon. De stad wordt doorsneden door twee brede straten die van west naar oost lopen (decumani), de Via di Nola en de Via dell'Abbondanza. De belangrijkste dwarsstraat van noord naar zuid (cardo) was de Via Stabiana. De straten zijn meestal tussen de 2,4 en 4,5 m breed en geplaveid met grote polygonale blokken basalt. In de straten lopen sporen van de wagens, die er voor een deel ingesleten zijn, maar er in smalle straten ook van tevoren in werden aangebracht. De meeste straten hebben trottoirs die zo'n 30 cm hoog zijn. In de stoepranden zijn soms gaten geboord waaraan paarden of muilezels konden worden vastgemaakt. Om de straten over te kunnen steken zijn er op veel plaatsen stapstenen. De wagens pasten hier precies tussendoor, omdat ze alle dezelfde asbreedte hadden. In de meeste straten konden wagens elkaar niet passeren en was er eenrichtingsverkeer. Op de kruispunten waren er kapelletjes voor de Lares compitales, die de buurt beschermden.
				<br><br><i>Watervoorziening</i> 
				<br>In de tijd van Sulla (ca. 80 v.Chr.) werd een aquaduct aangelegd dat zijn oorsprong had in de buurt van Avella. In de tijd van Augustus, waarschijnlijk tussen 30 en 20 v.Chr., werd Pompeï echter op een nieuw aquaduct aangesloten, de Aqua Augusta (of Serino Aquaduct), die vanaf het huidige Serino over 96 km naar het eindpunt in Misenum liep. Hij had een aparte aftakking naar Pompeï. In Pompeï kwam het water op het hoogste punt aan de noordkant de stad in. Daar lag het Castellum aquae ('Waterkasteel'), waar volgens berekeningen van deskundigen 42 liter water per seconde naar binnen stroomde. Het is een kubusvormig bakstenen gebouw, dat diende als watertoren. Vanuit het Castellum aquae werd het water via drie uitgangen, die met een schuivensysteem gecontroleerd werden, verdeeld en via loden pijpen onder het plaveisel naar de badhuizen, fonteinen en de huizen van de rijken geleid. Langs de straten stonden meer dan tien watertorens van bijna 6 m hoog, die de functie hadden de druk van het water te vergroten. De meeste burgers moesten hun drinkwater met amforen halen bij een van de ca. 40 fonteinen in de stad.
				<br><br>
				<br><b>Necropolen</b> 
				<br><br>In de Romeinse tijd werden direct buiten de stad langs de uitvalswegen begraafplaatsen, doorgaans necropolen genoemd, aangelegd. De graven zijn familiegraven en hadden vaak de vorm van huisjes of tempels. Ze waren goed zichtbaar om de doden niet te vergeten en dienden ook als een soort uithangbord van de familie. Hoewel ook bij andere poorten, met name bij de Porta di Nocera, graven lagen, is de necropolis van de Via delle Tombe (of Via dei Sepolcri), aan weerszijden van de weg naar de Villa dei Misteri, het bekendst. De graven zijn een afschaduwing van de economische, politieke en sociale positie van de doden en hun families. De plaatsen het dichtst bij de stadspoort gaven het meeste prestige. Deze graven hebben ook halfronde exedra's met zitbanken voor de begrafenismaaltijden. Deze werden gehouden op de dag van de begrafenis en na 9 dagen aan het eind van de formele rouwperiode, en ook op de Parentalia, de jaarlijkse herdenking van overleden familieleden. De inscripties vermelden de ereambten die de doden hadden vervuld.
			</p>
		</div>
		<div id="img601" class="page">
			<div id="wrapper44">
				<img src="img/object_images/601.png" class="big-img">
			</div>
		</div>
		
		<div class="page" id="701">
			<p class="naam"><h2><b>Piazza Navona</b></h2></p>
			<img class="plaatje" src="img/object_images/701.png" onclick="app.openIMG('701')">
			<p class="info">
				De Piazza Navona ligt in een van de oudste buurten van Rome, de Campus Martius. Het Pantheon, dat gebouwd is in de eerste eeuw v.Chr., staat vlakbij.
			</p>
			<p class="extrainfo">
				Keizer Domitianus (81 - 96) liet op deze plaats een groot stadion bouwen voor atletiekwedstrijden. Na de val van het Romeinse Rijk bouwden de Romeinse burgers huizen op de voormalige tribunes. De atletiekbaan zelf bleef onbebouwd en evolueerde in de loop der eeuwen tot een groot plein.
				<br><br>In de 17e eeuw gaf paus Innocentius X de huidige vorm aan de Piazza Navona. Hij liet de kerk Sant'Agnese in Agone, een paleis en een grote fontein bouwen.
				<br><br>Aan het plein staat de kerk Sant'Agnese in Agone die gebouwd werd door Francesco Borromini, de grote rivaal van Bernini in het 17de-eeuwse Rome. Ze geeft aanleiding tot verscheidene legendes over de Fontana dei Quattro Fiumi die er recht voor staat.
				<br><br>
				<br><b>Fonteinen</b>
				<br><br>De fontein werd gebouwd door Bernini en kreeg de naam La Fontana dei Quattro Fiumi. De vier beelden verwijzen naar vier grote rivieren, de Donau, de Ganges, de Nijl en de Rio de la Plata, en zitten aan de voet van de obelisk.
				<br><br>De tweede fontein is de Fontana del Moro (de Moor) van Giacomo della Porta.
				<br><br>De derde fontein is de Fontana del Nettuno (Neptunusfontein) die ook is ontworpen door Giacomo della Porta. De Neptunusfiguur werd later toegevoegd omdat het plein niet symmetrisch was.
			</p>
		</div>
		<div id="img701" class="page">
			<div id="wrapper45">
				<img src="img/object_images/701.png" class="big-img">
			</div>
		</div>
		
		<div class="page" id="702">
			<p class="naam"><h2><b>Ara Pacis</b></h2></p>
			<img class="plaatje" src="img/object_images/702.png" onclick="app.openIMG('702')">
			<p class="info">
				De Ara Pacis (Latijn, "Altaar van de Vrede") of Ara Pacis Augustae ("Altaar voor de Augusteïsche vrede") is een altaar in Rome dat is gewijd aan de vrede. De personificatie van de vrede wordt afgebeeld als de Romeinse godin Pax. Het is ingewijd op 30 januari in 9 v.Chr.
			</p>
			<p class="extrainfo">
				<b>Ontstaansgeschiedenis</b> 
				<br><br>Van 16 tot 13 v.Chr. verbleef Augustus in Spanje en Gallië voor een lange vredesmissie. Bij zijn terugkeer gaf de Senaat en het volk van Rome opdracht tot het bouwen van de Ara Pacis Augustae, oftewel het Vredesaltaar van Augustus, en vierde hiermee de veilige terugkeer van de princeps naar Rome. De aanleiding voor de bouw is derhalve de thuiskomst van Augustus uit Gallië en Spanje, maar de wortels gaan veel dieper.
				<br><br>Na de burgeroorlogen onder Marius en Sulla (tussen 90 en 76 v.Chr.), tussen Caesar en Pompeius (49 en 48 v.Chr.), tussen Marcus Antonius en Octavianus (31 v.Chr.) en tenslotte de oorlogen in Gallië en Spanje was het eindelijk weer vrede in het Romeinse rijk. Het is duidelijk dat het Romeinse volk wat te vieren had, na een zo lange periode van strijd tussen verschillende personen en facties.
				<br><br>De keizer besloot dat het altaar zou worden ingewijd op de geboortedag van zijn vrouw Livia op 30 januari 9 v.Chr.
				<br><br>
				<br><b>Voorstelling</b> 
				<br><br>De Ara Pacis is bijzonder gedetailleerd uitgevoerd en gebeeldhouwd uit het beste witte Carrara marmer. De afbeeldingen moesten niet alleen vrede en voorspoed uitdrukken, maar uiteraard ook de piëteit (vroomheid) van de machthebbers tonen. Hierdoor zijn er afbeeldingen van de Augustus en zijn familie die vee offeren aan de goden en andere voorstellingen met betrekking tot de vroomheid van de keizer.
				<br><br>De Ara Pacis was oorspronkelijk geplaatst op de Campus Martius. Het was een muur van 11,65 bij 10,62 meter op een verhoging met een deur. Binnen bevond zich het altaar, bescheiden versierd met afbeeldingen van bloemen en dieren.
				<br><br>De buitenkant echter is bijzonder gedetailleerd versierd met taferelen. De rechterzijde bestaat uit de twaalf lictoren, Augustus, de familie van Augustus, vrienden en vier priesters. Augustus staat duidelijk als grootste persoon afgebeeld. Verder zijn er personen met toga's, hetgeen betekent dat zij priester zijn, anderen dragen kronen en lauwerkransen, ten teken van de overwinning. Er worden vele mannen, vrouwen en kinderen afgebeeld die eer betonen aan de goden.
				<br><br>Andere scènes uit de oudheid zijn het feest van Pan, Lupercalia en Aeneas. In tegenstelling tot de Griekse kunst zijn de afbeeldingen niet stijf, maar realistisch en levendig. De tekst op het altaar is ter ere van de vergoddelijkte keizer, de Res Gestae divi Augusti, want Augustus werd na zijn dood vergoddelijkt (17 september 14).
				<br><br>
				<br><b>Betekenis</b> 
				<br><br>Het altaar wordt gezien als meesterwerk van Romeinse beeldhouwkunst en architectuur. De reliëfs zijn buitengewoon precies gehouwen. De deelnemers aan de processie zijn geen geïdealiseerde figuren zoals vaak bij Griekse beeldhouwkunst het geval is, maar herkenbare portretten van individuele mensen.
				<br><br>De betekenis van de Ara Pacis als propaganda mag niet onderschat worden. De locatie die Augustus kiest is op het oog onbeduidend: een stuk grond toebehorend aan de Julii, buiten de stadsmuren op het Marsveld. Maar deze locatie ligt aan een belangrijke weg, de Via Flaminia, die duizenden dagelijks nemen. De Via Flaminia werd door iedere Romein geassocieerd met het glorieuze verleden. Gelijktijdig laat hij een voor het publiek toegankelijk park en een mausoleum aanleggen zodat hem in het geheel geen arrogantie verweten kan worden.
				<br><br>Het thema van het monument is, zoals de naam al aangeeft, "Vrede". Door een serie subtiele en minder subtiele hints maakt Augustus duidelijk aan wie deze vrede te danken is, door welk huis (de Julii) en wat de redenen zijn om dat huis te eren om zijn grootsheid. Een buitensporige brutaliteit, maar zo subtiel verpakt dat de erop afgebeelde voorstellingen voor legio opvattingen vatbaar zijn. Augustus dekt zich in tegen beschuldigingen van arrogantie en ambitie. Hij had immers gezien hoe deze eigenschappen vooraanstaande figuren ten val kunnen brengen, met als beste (en schrijnendste) voorbeeld zijn adoptiefvader Julius Caesar.
				<br><br><i>De voornaamste voorstellingen en hun betekenis</i> 
				<br>Aan de noordzijde is een processie van hoogwaardigheidsbekleders en het volk van Rome te zien. De betekenis is tweeledig:
				<br>1.	het geeft de doelgroep van het monument weer, alsmede de opdrachtgevers
				<br>2.	Augustus doet voorkomen alsof de Senaat en het volk van Rome hem danken voor de door hem geschapen Pax Romana en daarom de opdracht hebben gegeven tot de bouw van het vredesaltaar.
				<br><br>Aan de zuidzijde is eveneens een processie zichtbaar, ditmaal staat Augustus zelf afgebeeld samen met verscheidene leden van de Julii familie, alsmede een aantal hoogwaardigheidsbekleders, waaronder Marcus Agrippa. Augustus is hier te zien in zijn functie als pontifex maximus (hogepriester) en wordt vergezeld door lictoren en priesters.
				<br><br>De betekenis is hier duidelijk: Augustus is degene die de eer verdient voor de Pax Romana, maar opnieuw worden mogelijke beschuldigingen van ambitie en eerzucht voortijdig voorkomen door het religieuze karakter van de afbeelding. Augustus is slechts een "vir pius", een godvruchtig man, die de goden dank zegt voor de (door hemzelf) gecreëerde vrede. Augustus ziet zichzelf overigens graag afgebeeld als "vir pius", omdat hij zich laat identificeren met Aeneas, de stamvader van de Romeinen (en van de Julii, door Aeneas' zoon Ascanius, of Iulus) volgens een in die tijd populair wordende mythe.
				<br>Vipsania Agrippina zou volgens een recente studie ook zijn afgebeeld op deze zijde. Zij zou de vrouw zijn die het kind (mogelijk Drusus minor) aan de hand neemt.
				<br><br>Aan de linkerzijde van de oostkant is de godin Roma afgebeeld, zittend op een stapel wapentuig. De betekenis hiervan is dat Rome vrede heeft gebracht en nu de wapens bewaakt, gereed om ze te gebruiken mocht dat nodig zijn. Rechts staat een godin waarover veel discussie is geweest. De godin kan Tellus, Venus, Roma of Italia voorstellen;
				<br><br>- Venus: als moeder van Aeneas, stichter van het Romeinse volk en stamvader van de Julii
				<br>- Roma om bovenstaande redenen, maar is niet waarschijnlijk, daar ze ook links al staat afgebeeld.
				<br>- Italia en Tellus zijn min of meer dezelfde godin van de aarde, hoewel Tellus een algemenere functie heeft en Italia meer op het Romeinse perspectief is gericht.
				<br><br>Tellus is degene die waarschijnlijk afgebeeld staat. Aan haar voeten zitten een os en een schaap en ze wordt omgeven door twee nimfen die de lucht en het water symboliseren. De eerste zit op een zwaan en de ander op een zeemonster Op haar schoot zitten twee spelende kinderen, duidend op vrede ter land (na de oorlogen tegen de moordenaars van Caesar, die tegen Marcus Antonius alsmede tegen de niet Romeinse volkeren) en de vrede ter zee na de gewonnen slagen tegen Sextus Pompeius, zoon van Pompeius Magnus, die met zijn piratenvloot de graanaanvoer bedreigde, de levensader van Rome.
				<br><br>Op de westkant staan links de stichters van Rome, Romulus en Remus, en hun vader Mars (de Romeinen hebben zichzelf altijd graag als de zonen van Mars gezien). Dit is een eerbetoon aan de stichters van Rome en de krijgsgeschiedenis van het Rijk. Diepere achtergrond zou kunnen zijn dat Augustus zichzelf als een nieuwe Romulus zag, die orde in de chaos kwam brengen en Rome en het Rijk uitbreidde en verbeterde. Maar dat is speculatie, die wat te veel naar het werk van Suetonius en Tacitus neigt. Op het rechterpaneel staan Aeneas en Ascanius/Iulus die een offer brengen aan Iuno. Een voorstelling die "pius Aeneas" karakteriseert en met wie Augustus zich graag liet identificeren, volgens de mythe waarin zij de stamvaders van de Julii zijn.
				<br><br>Op hetzelfde terrein als de Ara Pacis staat het Mausoleum van Augustus en zijn geslacht, waarop hij zijn befaamde Res Gestae divi Augusti, bronzen lijsten van zijn belangrijkste daden in het belang van de stad en het Rijk, had laten plaatsen. Bij het mausoleum en de Ara Pacis liet Augustus een enorme zonnewijzer bouwen, het Horologium. Als gnomon diende een Egyptische obelisk waarvan de schaduw op in het plaveisel aangegeven markeringen de datum en tijd aangaf. Op 23 september, de geboortedag van Augustus, reikte de schaduw precies tot aan het midden van de Ara Pacis, wat symboliseerde dat de princeps altijd al als man van vrede was voorbestemd.
				<br><br>Al deze bouwwerken samen geven het beeld van een man die wist wat hij voor Rome betekende en daar trots op was. Hij stak deze trots, hoewel voorzien van redelijke subtiliteit, niet onder stoelen of banken. De Ara Pacis is wellicht representatief voor Augustus en zijn beleid zelf.
				<br>
				<br><b>Opgravingen</b> 
				<br><br>De eerste resten van de Ara Pacis zijn gevonden in 1568, toen enkele blokken met reliëf verschenen onder het Palazzo Peretti (nu Palazzo Almagià). In 1879 identificeerde Von Duhn het monument voor het eerst als de Ara Pacis. De eerste officiële opgravingen begonnen in 1903, waarbij altaardelen en andere reliëfs zijn ontdekt. De opgravingen werden pas in 1937-1938 beëindigd. Het altaar werd vervolgens in elkaar gezet (niet meer oost-west gericht, maar noord-zuid) in een glazen hal die vlak bij het mausoleum van Augustus en de Tiber werd gebouwd. Deze hal werd geopend in 1938 ten tijde van het fascistische regime van Mussolini, dat bijzonder gesteld was op Romeinse glorie.
				<br><br>
				<br><b>Modern museum </b>
				<br><br>Door de Amerikaanse architect Richard Meier is een museum van glas, staal en travertijn ontworpen dat tevens de nieuwe behuizing vormt voor de Ara Pacis. Het museumgebouw is een van de weinige moderne gebouwen in het centrum van Rome, wat een van de redenen was dat Meiers ontwerp omstreden was. De opening was op 21 april 2006.
			</p>
		</div>
		<div id="img702" class="page">
			<div id="wrapper46">
				<img src="img/object_images/702.png" class="big-img">
			</div>
		</div>
		
		<div class="page" id="703">
			<p class="naam"><h2><b>San Luigi dei Francesi</b></h2></p>
			<img class="plaatje" src="img/object_images/703.png" onclick="app.openIMG('703')">
			<p class="info">
				De San Luigi dei Francesi (Nederlands: H. Lodewijk van de Fransen) is een basiliek te Rome, en de kerk van de Franse gemeenschap in Italië. Ze staat naast het Palazzo Madama, de zetel van de Italiaanse Senaat in de wijk Campus Martius. In het fronton van de kerk prijkt het Franse wapenschild dat werd vervaardigd door Nicolas Mostaert.
			</p>
			<p class="extrainfo">
				<b>Geschiedenis</b> 
				<br><br>De San Luigi dei Francesi werd gebouwd in de 16e eeuw, op initiatief van kardinaal Julius de Medici, die later gekozen werd tot paus onder de naam Clemens VII. De bouw van de kerk begon in 1518, en ze werd ingewijd in 1589. Architecten waren o.a. Domenico Fontana en Giacomo della Porta. De naam ontleent ze aan Lodewijk de Heilige, die in Frankrijk regeerde van 1226 tot 1270 als Lodewijk IX. Deze koning werd in 1296 heilig verklaard.
				<br><br>
				<br><b>Interieur van de kerk</b> 
				<br><br>De San Luigi dei Francesi is een driebeukige kerk, met talrijke zijkapellen. Het front van de kerk is gebouwd in travertijn, een veelgebruikte steensoort in Rome. Veel kunstenaars hebben een bijdrage geleverd aan het interieur van deze kerk, die aan de binnenkant nu vooral een barokke uitstraling kent. Zo maakten Charles-Joseph Natoire in 1756 de plafondschildering 'De dood en tenhemelopneming van de Heilige Lodewijk', Domenichino de schilderingen met het leven van de heilige Cecilia in één van de zijkapellen, en Girolamo Massei het altaarstuk van de H. Sebastiaan.
				<br><br>
				<br><b>De Contarelli-kapel </b>
				<br><br>Het belangrijkste schilderwerk in de San Luigi dei Francesi vormt echter het werk van Caravaggio, in de vorm van drie schilderijen in de zogenaamde Contarelli-kapel. Deze kapel, die zich - vanaf de toegangsdeuren gerekend - links achter in de kerk bevindt, werd in de jaren 1597-1602 in opdracht van kardinaal del Monte voorzien van een drietal grootse schilderijen. Del Monte zette daarvoor zijn beschermeling Caravaggio aan het werk. De basis voor de opdracht werd gevormd door de nalatenschap van de Franse kardinaal Mathieu Cointrel (in het Italiaans: Matteo Contarelli), vandaar de thematiek van de schilderijen: scènes uit het leven van Sint-Matteüs. Het altaarstuk wordt gevormd door het schilderij Matteüs en de engel, links daarvan bevindt zich het schilderij De roeping van Matteüs en rechts van het altaar het schilderij Het martelaarschap van Matteüs. Alle drie de werken vormen hoogtepunten in het werk van Caravaggio.
			</p>
		</div>
		<div id="img703" class="page">
			<div id="wrapper47">
				<img src="img/object_images/703.png" class="big-img">
			</div>
		</div>
		
		<div class="page" id="704">
			<p class="naam"><h2><b>Santa Maria sopra Minerva</b></h2></p>
			<img class="plaatje" src="img/object_images/704.png" onclick="app.openIMG('704')">
			<p class="info">
				De Basilica Santa Maria sopra Minerva (Ned.: Basiliek van de heilige maagd, gebouwd over de tempel van Minerva) is een basiliek in Rome. De kerk is de titelkerk van de Britse kardinaal Cormac Murphy-O'Connor.
				<br><br>De kerk is gebouwd op het Piazza Minerva op het Marsveld, vlak bij het Pantheon. De Santa Maria sopra Minerva wordt beschouwd als de enige gotische kerk in de stad, de voorgevel stamt echter uit de Renaissance.
			</p>
			<p class="extrainfo">
				<b>Romeinse restanten</b> 
				<br><br>De oorspronkelijke kerk werd in de 8e eeuw door Griekse monniken gebouwd. Zij kwam op de plaats van de restanten van een antiek gebouw, waarvan men dacht dat het de Tempel van Minerva Chalcidica was, die rond 50 v.Chr. door Pompeius Magnus was gebouwd. In werkelijkheid stond de Tempel van Minerva 200 meter verderop en is de kerk gebouwd over een deel van de Saepta Julia. Mogelijk staat de kerk ook deels op de fundamenten van de Tempel van Isis en Serapis die ook in deze buurt stond. In de tuin van het bijbehorende klooster werd namelijk in 1655 een Egyptische obelisk opgegraven die ooit in deze tempel heeft gestaan.
				<br><br>
				<br><b>Bouw van de kerk </b>
				<br><br>De eerste kerk werd in de dertiende eeuw afgebroken. Paus Alexander IV (1254-1261) schonk de kerk en het klooster aan de bedelorde der Dominicanen, die er hun hoofdkwartier vestigden. Twee broeders van de orde begonnen in 1280 aan de bouw van de huidige kerk, die in 1370 voltooid werd. De beroemde architect Carlo Maderno verbouwde de kerk en gaf haar een Barokke gevel. Tijdens een renovatie in de 19e eeuw werd deze echter weer in de oude renaissancistische stijl teruggebouwd.
				<br><br>
				<br><b>Het gebouw</b> 
				<br><br>De kerk is gebouwd als een hallenkerk, omdat de bedelorden veel volk aantrokken om naar de preken te luisteren. De kerk heeft een bijzonder blauw plafond, dat is versierd met sterren en bladgoud. Onder het hoofdaltaar ligt het lichaam van de heilige Catharina van Siena. Haar hoofd bevindt zich echter in Siena, haar geboorteplaats. In de 14e eeuw was zij lid van de Mantellate, een Dominicaanse lekenorde. Sinds 1999 is zij beschermheilige van Europa. Ze stierf in Rome op 33-jarige leeftijd.
				<br><br>Links van het hoofdaltaar staat een bekend beeld van Michelangelo uit 1521, de Cristo della Minerva of Christus die het kruis draagt. Om zijn voet had het beeld vroeger een bronzen schoen, die de voet moest beschermen tegen het kussen van de gelovigen. Het oorspronkelijk naakte beeld werd in de baroktijd voorzien van een lendendoek, omdat het naakt protest wekte.
				<br><br>Dichtbij het beeld ligt het graf van de zaligverklaarde Dominicaanse meesterschilder Fra Angelico. Hij stierf in 1455 in het aangrenzende klooster. Ook de pausen Paulus IV, Leo X en Clemens VII zijn begraven in de Santa Maria Sopra Minerva.
				<br><br>Op het plein voor de kerk staat het beroemde beeld van het Olifantje van Bernini, de Pulcino della Minerva, waarop een antieke obelisk is geplaatst.
			</p>
		</div>
		<div id="img704" class="page">
			<div id="wrapper48">
				<img src="img/object_images/704.png" class="big-img">
			</div>
		</div>
		
		<div class="page" id="705">
			<p class="naam"><h2><b>Sant'Ignazio</b></h2></p>
			<img class="plaatje" src="img/object_images/705.png" onclick="app.openIMG('705')">
			<p class="info">
				De kerk van Sant'Ignazio di Loyola in Campo Marzio (kortweg: de Sant'Ignazio) in de wijk Campus Martius te Rome is één van de belangrijkste barokkerken van Rome. Ze hoort bij het Collegio Romano, één van de gebouwen van de Pontificia Università Gregoriana. Onder meer Sint-Jan Berchmans ligt in de kerk begraven. De kerk is de titeldiaconie van Roberto kardinaal Tucci.
			</p>
			<p class="extrainfo">
				<b>Geschiedenis</b> 
				<br><br>De Sant'Ignazio werd gebouwd in de loop van de 17e eeuw, op de plek waar vanaf 1566 een andere kerk stond, de SS. Annunziata. Deze kerk bleek te klein voor het aantal studenten aan het Collegio Romano, en werd op last van Paus Gregorius XV afgebroken om plaats te maken voor een grotere kerk. De nieuwe kerk werd vernoemd naar de in 1622 heilig verklaarde Ignatius van Loyola, stichter van de Jezuïeten. Architecten waren o.a. Orazio Grassi en Carlo Maderno.
				<br><br>
				<br><b>Exterieur van de kerk </b>
				<br><br>De gevel van de kerk is gebouwd in travertijn, een in Rome veelgebruikte steensoort. De gevel van de kerk van Il Gesù, de nabij gelegen hoofdkerk van de Jezuïeten, stond model voor de gevel van de Sant'Ignazio. Het plein waaraan de Sant'Ignazio gelegen is, kent een intiem karakter, en bevat verder ook vele andere gevels uit de barok.
				<br><br>
				<br><b>Interieur van de kerk</b> 
				<br><br>De Sant'Ignazio is een eenbeukige kerk met zijkapellen. Het interieur ademt barokke sfeer uit, en staat ook bekend vanwege de uitstekende akoestiek. In de kerk worden dan ook veel concerten gegeven. Een bijzonderheid is dat de koepel, oorspronkelijk wel voor deze kerk bedacht, ontbreekt. Door ingenieus schilderwerk van het plafond met een sterk effect van trompe-l'oeil lijkt het echter alsof er wél een koepel aanwezig is, een fraai voorbeeld van schijnarchitectuur. Wie van achter uit de kerk naar voren loopt en omhoog kijkt, ziet als het ware de zuilen van de koepel zich verlengen. Op een bepaald punt in de kerk lijkt het alsof er daadwerkelijk een koepel boven het hoofdaltaar is, terwijl het plafond toch echt tonvormig is.
				<br><br>In de voorlaatste zijkapel aan de linkerkant is het graf van Sint-Jan Berchmans.
				<br><br>
				<br><b>Plafondschildering</b> 
				<br><br>Vóór de pseudo-koepel is het plafond van de kerk beschilderd met een enorme afbeelding van de 'Triomf van Ignatius'. Deze schildering in fresco-techniek werd in 1685 gemaakt door Andrea Pozzo. Ook hier werd met trompe-l'oeil gewerkt.
			</p>
		</div>
		<div id="img705" class="page">
			<div id="wrapper49">
				<img src="img/object_images/705.png" class="big-img">
			</div>
		</div>
		
		<div class="page" id="706">
			<p class="naam"><h2><b>Chiesa del Gesù</b></h2></p>
			<img class="plaatje" src="img/object_images/706.png" onclick="app.openIMG('706')">
			<p class="info">
				De Santissimo Nome di Gesù (kortweg chiesa del Gesù, Il Gesù of Gesù) is een kerk in Rome. De naam van deze kerk betekent De allerheiligste naam van Jezus. De kerk is eind 16e eeuw in opdracht van kardinaal Alessandro Farnese gebouwd door Vignola en Della Porta die in 1568 begonnen. Van Farnese werd gezegd dat hij de drie schoonste zaken in Rome bezat: het Palazzo Farnese, zijn dochter en de Gesù. De Gesù is sinds haar inwijding in 1584 de belangrijkste kerk van de Orde der Jezuïeten.
			</p>
			<p class="extrainfo">
				<b>Geschiedenis</b> 
				<br><br>De eerste Jezuïetenkerk in Rome was de Santa Maria della Strada, die al snel te klein werd. Daarom besloot men tot de bouw van Il Gesù. Michelangelo begon met het ontwerpen van deze kerk in een nieuwe bouwstijl, maar hij overleed voordat hij hiermee klaar was. Daarop ging Giacomo Barozzi da Vignola (1507-1573) ermee verder. Hij was ook degene die begon met de feitelijke bouw.
				<br><br>Vignola gaf de gangpaden een nieuwe vorm door een reeks kapelopeningen die uitkwamen op het middelpunt van de kerk, waar het hoogaltaar is. De kerk heeft de vorm van een kruis en op de kruising is een koepel geplaatst. Er zijn fresco's te zien die personen uit het Oude Testament uitbeelden.
				<br><br>Voor de voorgevel van de kerk koos men voor het ontwerp van Giacomo della Porta (circa 1540-1602). Dat model was erg plechtig en sober. De bovenkant van het centrale deel van de façade bestaat uit een driehoek. Het vormde de overgang tussen de stijl van de renaissance en die van de barok. Lange tijd heeft men deze stijl de 'Jezuïetenstijl' genoemd. De bouw van de kerk werd afgerond in 1584.
				<br><br>De Gesù werd het model voor kerken gebouwd tijdens de contrareformatie en de barok. In het begin waren de decoraties eenvoudig en vroom. Maar in de tweede helft van de 17e eeuw besloten de Jezuïeten om kunst te gebruiken om de triomfen van de Kerk en de Orde te illustreren, en werd de kerk omgebouwd in de barokstijl. Het plafond werd beschilderd door Il Baciccio (Il Baciccio) in 1672-1685 met zijn fresco 'Triomf van de Naam van Jezus'.
				<br><br>
				<br><b>Gebouw en kerkschatten</b> 
				<br><br>In het linker transept ligt Ignatius van Loyola (Inigo do Loyola) begraven onder een altaar van lapis lazuli (Andrea Pozzo, 1696-1700). In de kapel staat een mooie urn met daarin de resten van de heilige Ignatius van Loyola. Ook staat er een altaar met daarop het beeld van de heilige, gemaakt van marmer en zilver. De wereldbol die het monument bekroont zou de grootste steen van de wereld zijn. Via de sacristie zijn de vertrekken (camere) van Ignatius te bereiken. De kleine kapellen (capellette) zijn een uitbouw van het huis dat hij in 1543 heeft aangelegd naast de Santa Maria della Strada. Hier heeft hij zelf vanaf 1544 samen met zijn medebroeders die de Compagnia di Gesù vormden, geleefd tot aan zijn dood op 31 juli 1556.
				<br><br>Daarnaast kan men van de hand van Marten Pepijn vijf schilderijen aantreffen in de kapel van het Heilig Hart rechts naast het altaar. De plafondschildering in die kapel is van Paul Bril.
				<br><br>
				<br><b>Trivia</b> 
				<br><br>- De kerstkribbe in de Gesù wordt beschouwd als een van de mooiste in Rome.
				<br>- Op de hoek van deze kerk waait het vrijwel altijd. De legende wil dat de duivel en de wind eens op stap waren en toen ze bij de kerk aankwamen, ging de duivel naar binnen om een debat aan te gaan met de Jezuïeten. De wind zou op hem wachten en hij wacht tot op de dag van vandaag nog steeds op de duivel.
			</p>
		</div>
		<div id="img706" class="page">
			<div id="wrapper50">
				<img src="img/object_images/706.png" class="big-img">
			</div>
		</div>
		
		<div class="page" id="707">
			<p class="naam"><h2><b>Pantheon</b></h2></p>
			<img class="plaatje" src="img/object_images/707.png" onclick="app.openIMG('707')">
			<p class="info">
				Het Pantheon (Grieks: "pas" = elke / "theos" = god) is een gebouw in Rome dat als tempel werd herbouwd tussen 118 en 125 na Christus. Het is in gebruik als rooms-katholieke basiliek en gewijd aan de Heilige Maria en de martelaren. Pantheon betekent 'gewijd aan alle goden'. Een andere mogelijke vertaling is: 'geheel goddelijk'. Het is het bekendste pantheon ter wereld.
			</p>
			<p class="extrainfo">
				<b>Geschiedenis</b> 
				<br><br>Het oorspronkelijke gebouw dateert uit 27 v.Chr. en werd gebouwd onder het consulaat van Marcus Agrippa. In 80 n. Chr. werd de tempel tijdens een grote brand die Rome teisterde, verwoest. In 125 liet keizer Hadrianus het Pantheon geheel herbouwen, waarbij het zijn huidige ronde vorm kreeg. Na de val van het West-Romeinse Rijk bleef het Pantheon in bezit van de Byzantijnse keizers, hoewel zij geen werkelijke macht meer hadden in Rome. Keizer Phocas schonk de tempel in 609 aan paus Bonifatius IV. Deze paus maakte van het Pantheon een kerk, de Santa Maria ad Martyres. Om die reden is het Pantheon nooit afgebroken, wat bij de meeste andere niet christelijke tempels in Rome wel gedaan is.
				<br><br>Vanaf de Renaissance werd het Pantheon gebruikt als begraafplaats voor vooraanstaande Italianen, van wie Rafaël Santi en Victor Emmanuel II de bekendste zijn.
				<br><br>Op de gevel aan de voorzijde staat een opvallend grote tekst in bronzen letters:
				<br>M · AGRIPPA · L · F · COS · TERTIUM · FECIT
				<br><br>Dit betekent: 'Marcus Agrippa, zoon van Lucius, voor de derde maal consul, heeft dit gebouwd'. Het huidige bouwwerk stamt echter in zijn geheel uit de tijd van Hadrianus. Keizer Hadrianus liet niet zijn eigen naam op de gevel vereeuwigen, omdat hij daarmee de senaat voor het hoofd zou stoten. Keizer Domitianus had enkele gerestaureerde gebouwen met z'n eigen naam beschreven, wat hem niet in dank was afgenomen. Het kwam Hadrianus bovendien niet slecht uit dat er op deze plek al eerder gebouwd was door Agrippa. Door de verbinding aan te houden met Agrippa, rechterhand van keizer Augustus, kon Hadrianus zich als legitiem opvolger van Augustus presenteren.
				<br><br>De inscriptie komt voor in de biografie van Suetonius over keizer Augustus, waarin een adelaar boven de eerste letter "M" ging zitten. Aangezien het Latijnse woord "Mors" (de dood) ook met een M begint, zag Augustus hier een voorteken in dat zijn einde naderde.
				<br><br>Het Pantheon is nog in zeer goede staat, maar mist de bronzen dakbekleding van de koepel. In opdracht van paus Urbanus VIII Barberini is de bronzen omlijsting van de cassettes in het gewelf en de bronzen ornamenten van de zuilengang omgesmolten. Dit brons is door Bernini gebruikt om er het baldakijn boven het graf van Petrus in de Sint-Pietersbasiliek van te laten gieten. Dit werd als een grof schandaal beschouwd en leidde tot een beroemd geworden uitspraak: quod non fecerunt barbari, fecerunt Barberini, vrij vertaald: wat de Barbaren niet hebben gesloopt, hebben de Barberini wel afgebroken. Ook bouwde Bernini op de voorgevel twee kleine klokkentorentjes. Deze zijn echter in de 19e eeuw weer verwijderd.
				<br><br>
				<br><b>Opbouw</b> 
				<br><br>Het ronde gebouw, met een zuilengang bestaande uit drie rijen Korinthische zuilen (8 in de eerste rij, 16 in totaal), bestaat uit een met cassetten versierde koepel. Deze is uitgevoerd in metselwerk en ongewapend beton met een centrale opening (de oculus, diameter 8,7 meter). Deze opening is ook echt open en het regent dus soms naar binnen. De vloer is licht gebogen om het regenwater af te voeren. De diameter van de koepel is gelijk aan de hoogte van de vloer tot aan de oculus: 43,30 meter.
				<br><br>De grote koepel bleef tot 1434 de grootste (betonnen) koepel ter wereld, toen in Florence een grotere koepel werd gezet op de Santa Maria del Fiore, die een diameter van 45 meter heeft. Het blijft echter tot op vandaag nog altijd de grootste koepel van ongewapend beton ter wereld. Om deze enorme koepel te maken hebben de Romeinen enkele trucs toegepast:
				<br>- zo brachten ze bovenaan een oculus aan. Dit is een ronde opening die ervoor zorgt dat de koepel soepel bleef en zo bestand was tegen aardbevingen;
				<br>- de Romeinen beperkten het gewicht van de koepel, door cassettes (uitsparingen) in de koepel aan te brengen, door naar boven toe de koepel dunner te maken en lichter materiaal te gebruiken en daardoor lichter werd. Zo is in de basis van de koepel basalt gebruikt en bovenin rond het oculus cement van gemalen puimsteen, dat zo licht is dat het in water drijft. De schil van de koepel is bovenaan bij de oculus 1,2 meter dik en wordt naar onderen toe steeds dikker en rust tenslotte rondom op 7 meter dikke muren.
				<br><br>
				<br><b>Piazza della Rotonda</b> 
				<br><br>Piazza della Rotonda is een van de meest bezochte pleinen in Rome. Dit plein ligt tegenover het Pantheon. Door de bekendheid van het Pantheon kennen maar weinig mensen de naam van het plein zelf. Het plein is niet vernoemd naar het Pantheon, maar toch staat het bekend als 'het plein van het Pantheon.' In het midden van het plein staat een fontein, de Pantheonfontein. Deze werd in opdracht van paus Gregorius XIII in 1575 ontworpen door Giacomo della Porta en uit marmer vervaardigd door Leonardo Sormani. In 1711 werd de fontein in opdracht van paus Clemens XI door Filippo Barignoni uitgebreid met een stenen bassin en in het centrum de obelisk van Ramses II rustend op een sokkel versierd met vier dolfijnen. In 1886 werden de originele marmeren figuren verwijderd en vervangen door kopieën door Luigi Amici. De originelen staan thans in het gemeentelijke Museo di Roma in het Palazzo Braschi aan de Piazza San Pantaleo in Rome. Piazza della Rotonda wordt gekarakteriseerd door de façades van omliggende 18e-eeuwse paleizen.
			</p>
		</div>
		<div id="img707" class="page">
			<div id="wrapper51">
				<img src="img/object_images/707.png" class="big-img">
			</div>
		</div>
		
		<div class="page" id="708">
			<p class="naam"><h2><b>Piazza del Popolo</b></h2></p>
			<img class="plaatje" src="img/object_images/708.png" onclick="app.openIMG('708')">
			<p class="info">
				De Piazza del Popolo is een bekend plein in Rome.
				<br><br>De naam betekent in het Italiaans letterlijk "Plein van het volk", maar historisch gezien komt de naam van de populieren waar de kerk Santa Maria del Popolo aan het plein haar naam aan dankt.
			</p>
			<p class="extrainfo">
				<b>Het plein </b>
				<br><br>Het plein is tussen 1811 en 1822 ontworpen door de architect Giuseppe Valadier in neoklassieke stijl. In het ontwerp van het plein zijn de stijl en indeling te herkennen van het ontwerp van Gian Lorenzo Bernini voor het Sint-Pietersplein in Vaticaanstad.
				<br><br>Aan de zuidzijde van het plein staan twee vrijwel identieke kerken, gescheiden door de Via del Corso, de Santa Maria dei Miracoli en de Santa Maria di Montesanto.
				<br><br>Aan de noordzijde staat de oude kerk Santa Maria del Popolo. Naast deze kerk staat de Porta del Popolo, de noordelijke stadspoort van de Aureliaanse Muur. De poort is gebouwd in 1561, waarschijnlijk naar een ontwerp van Michelangelo. De binnenzijde is opnieuw ontworpen door Bernini in 1655.
				<br><br>Het plein ligt aan de voet van de Pincio heuvel, waar zich de bekende Pinciotuinen en de Piazza Napoleone bevinden. Vanaf de hoog gelegen Piazza Napoleone is er een prachtig uitzicht op de Piazza del Popolo en de skyline van Rome.
				<br><br>
				<br><b>De obelisk</b> 
				<br><br>In het midden van het plein staat een Egyptische obelisk die oorspronkelijk in het Circus Maximus op de spina stond. Na de val van het Romeinse Rijk werd het Circus niet meer gebruikt en verviel tot een ruÃ¯ne. De obelisk raakte langzaamaan begraven door het stijgende grondniveau. Aan het eind van de 16e eeuw werd de obelisk weer terug gevonden. In opdracht van paus Sixtus V werd de obelisk gerestaureerd en door Domenico Fontana naar de Piazza del Popolo verplaatst.
			</p>
		</div>
		<div id="img708" class="page">
			<div id="wrapper52">
				<img src="img/object_images/708.png" class="big-img">
			</div>
		</div>
		
		<div class="page" id="709">
			<p class="naam"><h2><b>Santa Maria de Popolo</b></h2></p>
			<img class="plaatje" src="img/object_images/709.png" onclick="app.openIMG('709')">
			<p class="info">
				De Santa Maria del Popolo is een augustijner kerk in Rome, gelegen aan de noordkant van het Piazza del Popolo. De kerk heeft een centraal middenschip met twee zijbeuken, die omringd worden door 11 straalkapellen. In de koepel van de kerk, symbool van de invloed van de renaissancestijl en behorend tot de Chigi-kapel, bevinden zich mozaïeken die werden ontworpen door Rafaël Santi; zij verbeelden 'De Schepping van de wereld'.
			</p>
			<p class="extrainfo">
				<b>Geschiedenis</b> 
				<br><br>Over het ontstaan van de kerk bestaan verschillende verhalen. Zo zou paus Paschalis II in 1099 opdracht hebben gegeven een kapel te bouwen op de plaats waar keizer Nero begraven lag. Nadat zijn graf geruimd was en de as in de Tiber verstrooid, kon de bouw beginnen.
				<br><br>Een andere versie verhaalt echter dat de kapel gebouwd werd als dank aan de Maagd Maria voor haar steun aan de kruisvaarders bij het bevrijden van het Heilig Graf.
				<br><br>Ook over de bijnaam 'del Popolo' bestaan verschillende interpretaties:
				<br><br>- De financiering van het gebouw werd verzorgd door de bevolking van Rome, waardoor de kapel de bijnaam "del Popolo" kreeg (Nederlands: van het volk)
				<br>- Popolo zou verwijzen naar de eens aan het plein geplante populieren
				<br>- De uitbreiding van kapel naar kerk maakte het gebouw toegankelijk voor het volk (popolo)
				<br><br>Door paus Gregorius IX (pontificaat: 1227 - 1241) werd de kapel verheven tot kerk en aan de Augustijnen geschonken voor het beheer.
				<br><br>In de periode 1472-1477 werd de kerk herbouwd door Baccio Pontelli en Andrea Bregno in renaissancestijl, waarna tussen 1655-1660, tijdens het pontificaat van paus Alexander VII, aanpassingen volgden in barokstijl, waaronder de voorgevel.
				<br><br><i>Straalkapellen</i> 
				<br>Naast de hoofdbouw is de kerk bekend door zijn 11 straalkapellen, waarin zich diverse kunstwerken bevinden van grote Italiaanse artiesten. Deze kapellen behoorden toe aan rijke families.
				<br><br>1.	Della Roverekapel: hier werden onder meer de kardinalen Domenico en Cristoforo della Rovere begraven, beiden neven van paus Sixtus IV. De grafmonumenten werden ontworpen door Andrea Bregno, de fresco's - die voorstellingen uit het leven van de heilige Hiëronymus van Stridon weergeven - zijn van de hand van Pinturicchio.
				<br>2.	Cibo-kapel: hier werden de kardinalen Lorenzo Cibo en Alderano Cibo begraven.
				<br>3.	Basso della Roverekapel: gebouwd door kardinaal Girolamo Basso della Rovere (die er ook begraven werd) en gewijd aan de heilige Augustinus van Hippo. Het grafmonument van de kardinaal werd ontworpen door Andrea Sansovino in opdracht van paus Julius II.
				<br>4.	De Costakapel: hoewel deze kapel ook eerst tot de familie della Rovere behoorde, verkreeg de Portugese kardinaal Jorge da Costa deze kapel in 1488. Hij werd hier begraven. In deze kapel bevinden zich fresco's van Pinturicchio.
				<br>5.	Montemirabilekapel: deze kapel wordt nu gebruikt als doopkapel.
				<br>6.	Chigikapel: deze kapel behoorde in de Renaissance toe aan de rijke bankiersfamilie Chigi. Hij werd ontworpen door Rafaël Santi. Hier werden de broers Agostino en Sigismondo begraven; ook de graftombes (in de vorm van piramides) zijn van de hand van Rafaël. De latere paus Alexander VII (Fabio Chigi, paus van 1655-1667) liet de kapel vervolmaken, door plaatsing van de beelden 'Habakuk en de Engel' en 'Daniël en de leeuw'.
				<br>7.	Mellinikapel: gewijd aan de heilige Nicolaas van Tolentijn.
				<br>8.	Kapel van het Heilig Kruis: in deze kapel bevindt zich een crucifix uit de 14e eeuw. De plafondschilderingen in de kapel zijn van de hand van de Vlaamse kunstenaar Pieter van Lint, waaronder 'Het Ware Kruis geneest de zieke'.
				<br>9.	Theodolikapel
				<br>10.	Cerasikapel: in deze kapel hangen twee schilderijen van Caravaggio. 'De Kruisiging van Petrus' en 'De Bekering van Paulus'.
				<br>11.	Capella Maggiore: bevat de graftombe van de kardinaal Ascanio Maria Sforza. Het monument is gebouwd door Andrea Sansovino in opdracht van paus Julius II. Opmerkelijk aan het monument is de opbouw in de vorm van een triomfboog. In het gewelf van de kapel is een fresco - de kroning van Maria - geschilder door Pinturicchio.
			</p>
		</div>
		<div id="img709" class="page">
			<div id="wrapper53">
				<img src="img/object_images/709.png" class="big-img">
			</div>
		</div>
		
		<div class="page" id="710">
			<p class="naam"><h2><b>Pincio</b></h2></p>
			<img class="plaatje" src="img/object_images/710.png" onclick="app.openIMG('710')">
			<p class="info">
				De Pincio (Latijn: Mons Pincius) is een heuvel in Rome. De heuvel bevindt zich net ten noorden van de oude stad. De Pincioheuvel behoorde niet tot de oorspronkelijke Zeven heuvels van Rome.
			</p>
			<p class="extrainfo">
				In de Romeinse tijd bezaten belangrijke families buitenhuizen en tuinen op de Pincio. De naam van de heuvel komt van een van die families, de Pincii. De gehele heuvel werd binnen de stadsmuur opgenomen toen Keizer Aurelianus tussen 271 en 275 zijn Aureliaanse Muur liet bouwen.
				<br><br>De heuvel is vooral bekend van de Pincio tuinen en de Piazza Napoleone, een klein plein bovenop de heuvel dat als een balkon over het onderliggende Piazza del Popolo en het stadssilhouet van Rome uitkijkt.
				<br><br>In 1901 kocht de Italiaanse staat de Villa Borghese (tuinen en gebouwen) van de familie Borghese om er een openbaar park van te maken. Er werd een brug gebouwd, die de Pincioheuvel met het nabijgelegen park verbond, waarna de Pincioheuvel deel ging uitmaken van het park Villa Borghese.
			</p>
		</div>
		<div id="img710" class="page">
			<div id="wrapper54">
				<img src="img/object_images/710.png" class="big-img">
			</div>
		</div>
		
		<div class="page" id="711">
			<p class="naam"><h2><b>Villa Borghese</b></h2></p>
			<img class="plaatje" src="img/object_images/711.png" onclick="app.openIMG('711')">
			<p class="info">
				De Villa Borghese is een openbaar park in de Italiaanse hoofdstad Rome. Het 80 hectare grote park biedt naast de landschappelijk aangelegde tuinen diverse musea, villa's, paviljoenen en sculpturen.
			</p>
			<p class="extrainfo">
				<b>Geschiedenis</b> 
				<br><br>Het landgoed is sinds 1580 (als een kleine wijngaard) in het bezit geweest van de familie Borghese, maar werd in het begin van de zeventiende eeuw door aankoop van aangrenzende landerijen en wijngaarden uitgebreid tot de huidige omvang. Het park werd in 1605 in opdracht van kardinaal Scipione Borghese, neef van Paus Paulus V en de mecenas van de schilder/beeldhouwer Gian Lorenzo Bernini, aangelegd op de heuvel van Pinciano. Het belangrijkste bouwwerk, dat in 1613 werd voltooid, is de Villa Borghese Pinciana. Naast het hoofdgebouw, het Casino Nobile, dat was bestemd voor de kunstcollectie van de familie en sinds 1903 fungeert als het nationale museum Galleria Borghese, bestond het complex nog uit het Casino dell'Uccelliera, de volière, en het Casino dei Giuochi d'Acqua, nu de oranjerie. In de negentiende eeuw werd het park getransformeerd in een Engels landschapspark. Het volledige bezit van de familie Borghese kwam in 1901 in staatsbezit. De tuinen zijn in 1903 aangekocht door de gemeente Rome en sindsdien toegankelijk voor het publiek.
				<br><br>Het park heeft verschillende ingangen. De meest monumentale zijn de:
				<br><br>- Portale del Drago (Via Pinciana)
				<br>- Portale del Leone (Via P. Raimondi)
				<br>- Portale dei Vasi (Via U. Aldrovandi)
				<br>- Portale Villa Burghesia (Via Pinciana)
				<br>- Propilei delle Aquile (Porta Pinciana)
				<br>- Propilei Neoclassici (Piazzale Flaminio).
				<br><br>Naast de Villa Borghese Pinciana bevindt zich in het park nog de Villa Giulia, gebouwd tussen 1551 en 1555 als zomerresidentie voor Paus Julius III. Thans is daar het museum voor Etruskische kunst gevestigd.
				<br><br>Voorts liggen in het park de Villa Medici, waar de Académie de France à Rome haar zetel heeft, het Koninklijk Nederlands Instituut Rome (KNIR), het Fortezzuola, waar het museum is gevestigd met de collectie van de beeldhouwer Pietro Canonica, het Museo Civico di Zoologia, een filmhuis in het Casina delle Rose en het Silvano Toti-theater.
				<br><br>Verschillende gebouwen, die zijn gelegen aan de Viale delle Belle Arti, zijn gebouwd voor de Wereldtentoonstelling van 1911 in Rome, zoals Galleria Nazionale d'Arte Moderna.
				<br><br>In het park ligt tenslotte nog de 17 hectare grote dierentuin van Rome, die recentelijk is getransformeerd tot het Bioparco.
				<br><br>
				<br><b>Bouwwerken</b> 
				<br><br><i>Musea</i> 
				<br>- Galleria Borghese
				<br>- Galleria nazionale d'arte moderna e contemporanea
				<br>- Museo Pietro Canonica
				<br>- Museo Civico di Zoologia
				<br>- Villa Giulia
				<br><br><i>Villa's en paviljoens</i> 
				<br>- Aranciera
				<br>- Casale Cenci-Giustiniani
				<br>- Casino del Graziano
				<br>- Casina delle Rose
				<br>- Casino dell'Orologio
				<br>- Casino detto di Raffaello
				<br>- Casino Nobile (Galleria Borghese)
				<br>- Fortezzuola (Museo Pietro Canonica)
				<br>- Galoppatoio (Villetta Doria)
				<br>- Meridiana
				<br>- Casino dell'Uccelliera
				<br>- Villa Poniatowski
				<br> -Villa Medici
				<br><br><i>Tuinen</i> 
				<br>- Giardino del Lago
				<br>- Giardino Piazzale Scipione Borghese
				<br>- Giardini Segreti
				<br>- Parco dei Daini
				<br>- Valle dei Platani
				<br>- Parco di Siena
				<br><br><i>Fonteinen en sculpturen</i> 
				<br>- Fontana del Fiocco
				<br>- Fontana dei Cavalli Marini
				<br>- Fontana dei Pupazzi
				<br>- Fontane Oscure
				<br>- Mostra dell'Acqua Felice
				<br><br>En standbeelden en monumenten voor onder anderen: Johann Wolfgang von Goethe, Victor Hugo, Umberto I van Italië, Lord Byron, Francisco de Paula Santander, José Artigas, Garcilacio de La Vega, Aleksandr Poesjkin, Petar Njegos, Nikolaj Gogol, Henryk Sienkiewicz, de gebroeders Cairoli, Enrico Toti, José de San Martín, Simón Bolívar en George Washington.
			</p>
		</div>
		<div id="img711" class="page">
			<div id="wrapper55">
				<img src="img/object_images/711.png" class="big-img">
			</div>
		</div>
		
		
        <script type="text/javascript">
            app.initialize();
        </script>
    </body>
</html>
